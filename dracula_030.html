<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 25">
    <meta name="apple-mobile-web-app-capable" content="yes">
    <title>Kapitola 25</title>
    <link rel="stylesheet" href="./style/style.min.css" media="screen" integrity="sha256-AqRi5WZDJKrL/wsJzC4Oi6o77qkJtfT6t3Uy7q+WPzY=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Bram Stoker: Dracula">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Dracula">
    <meta property="og:title" content="Dracula">
    <meta property="og:type" content="book">
    <meta property="og:book:author" content="Bram Stoker">
    <meta property="twitter:title" content="Bram Stoker: Dracula">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./dracula_029.html">
    <link rel="next" href="./dracula_031.html">
    <meta name="nb-order" content="26">
    <link rel="self" href="dracula_030.html">
    <meta name="nb-identifier" content="stoker-dracula-6e45843">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="5356" data-nb-chars="31681">
    <nav role="doc-toc">
      <ul class="plain section">
        <li><a href="dracula_005.html">Poznámka autora</a></li>
        <li><a href="dracula_006.html">Kapitola 1</a></li>
        <li><a href="dracula_007.html">Kapitola 2</a></li>
        <li><a href="dracula_008.html">Kapitola 3</a></li>
        <li><a href="dracula_009.html">Kapitola 4</a></li>
        <li><a href="dracula_010.html">Kapitola 5</a></li>
        <li><a href="dracula_011.html">Kapitola 6</a></li>
        <li><a href="dracula_012.html">Kapitola 7</a></li>
        <li><a href="dracula_013.html">Kapitola 8</a></li>
        <li><a href="dracula_014.html">Kapitola 9</a></li>
        <li><a href="dracula_015.html">Kapitola 10</a></li>
        <li><a href="dracula_016.html">Kapitola 11</a></li>
        <li><a href="dracula_017.html">Kapitola 12</a></li>
        <li><a href="dracula_018.html">Kapitola 13</a></li>
        <li><a href="dracula_019.html">Kapitola 14</a></li>
        <li><a href="dracula_020.html">Kapitola 15</a></li>
        <li><a href="dracula_021.html">Kapitola 16</a></li>
        <li><a href="dracula_022.html">Kapitola 17</a></li>
        <li><a href="dracula_023.html">Kapitola 18</a></li>
        <li><a href="dracula_024.html">Kapitola 19</a></li>
        <li><a href="dracula_025.html">Kapitola 20</a></li>
        <li><a href="dracula_026.html">Kapitola 21</a></li>
        <li><a href="dracula_027.html">Kapitola 22</a></li>
        <li><a href="dracula_028.html">Kapitola 23</a></li>
        <li><a href="dracula_029.html">Kapitola 24</a></li>
        <li><a href="dracula_030.html">Kapitola 25</a></li>
        <li><a href="dracula_031.html">Kapitola 26</a></li>
        <li><a href="dracula_032.html">Kapitola 27</a></li>
        <li><a href="dracula_033.html">Poznámka</a></li>
        <li><a href="dracula_034.html">Nejslavnější horror</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./dracula_029.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="11"><span class="idea" data-nb-ref-number="1" id="idea1" data-nb-words="2" data-nb-chars="11">Kapitola 25</span></h1>
        <section>
          <h3 id="deník-dr-sewarda" class="chunk" data-nb-ref-number="2" data-nb-words="3" data-nb-chars="17"><span class="idea" data-nb-ref-number="2" id="idea2" data-nb-words="3" data-nb-chars="17">DENÍK Dr. SEWARDA</span></h3>
        </section>
        <section>
          <p class="chunk" data-nb-ref-number="3" data-nb-words="23" data-nb-chars="134"><span class="idea" data-nb-ref-number="3" id="idea3" data-nb-words="23" data-nb-chars="134"><em>11. října, večer.</em>&nbsp;– Zaznamenávám toto na&nbsp;přání Jonathana Harkera, protože sám prý k&nbsp;tomu nemá sílu a&nbsp;chce, aby existoval přesný zápis.</span></p>
          <p class="chunk" data-nb-ref-number="4" data-nb-words="123" data-nb-chars="773"><span class="idea" data-nb-ref-number="4" id="idea4" data-nb-words="123" data-nb-chars="773">Nikoho snad ani nepřekvapilo, když nás krátce před západem slunce paní Harkerová k&nbsp;sobě zavolala. Poslední dobou jsme zjistili, že&nbsp;západ a&nbsp;východ slunce jsou pro ni&nbsp;chvílemi mimořádné svobody, kdy se&nbsp;její pravá povaha může projevovat bez jakýchkoli vlivů, které by&nbsp;ji&nbsp;mohly ovládat, omezovat nebo nutit k&nbsp;nějakým činům. Tahle nálada či&nbsp;stav začíná asi půl hodiny nebo snad o&nbsp;chvíli dřív před skutečným východem nebo západem slunce a&nbsp;trvá tak dlouho, dokud slunce nevystoupí nad obzor či&nbsp;dokud nezmizí večerní červánky. Zprvu je&nbsp;to&nbsp;jen jakýsi stav otupělosti, jako by&nbsp;se&nbsp;uvolňovalo nějaké pouto, a&nbsp;po něm ihned následuje absolutní pocit svobody. Jakmile však tento pocit ustává, nastane vzápětí bývalý stav či&nbsp;recidiva; tomu předchází pouze krátká chvíle varovného odmlčení.</span></p>
          <p class="chunk" data-nb-ref-number="5" data-nb-words="68" data-nb-chars="386"><span class="idea" data-nb-ref-number="5" id="idea5" data-nb-words="68" data-nb-chars="386">Při dnešním večerním setkání byla paní Mina poněkud rozpačitá a&nbsp;bylo na&nbsp;ní&nbsp;vidět, že&nbsp;svádí vnitřní boj. Dokonce jsem jí&nbsp;to&nbsp;řekl a&nbsp;doufal jsem, že&nbsp;se&nbsp;po&nbsp;mých slovech co&nbsp;nejrychleji vzchopí. Za&nbsp;několik minut se&nbsp;už&nbsp;skutečně plně ovládala, pokynula manželovi, aby si&nbsp;sedl k&nbsp;ní na&nbsp;pohovku, kde spočívala, a&nbsp;nás vyzvala, abychom si&nbsp;přisunuli blíž židle. Pak uchopila manžela za&nbsp;ruku a&nbsp;začala:</span></p>
          <p class="chunk" data-nb-ref-number="6" data-nb-words="151" data-nb-chars="806"><span class="idea" data-nb-ref-number="6" id="idea6" data-nb-words="151" data-nb-chars="806">„Jsme tu&nbsp;všichni svobodně pospolu a&nbsp;možná že&nbsp;už&nbsp;naposledy! Vím, můj drahý, vím, že&nbsp;u&nbsp;mě setrváš až&nbsp;do&nbsp;konce!“ To&nbsp;platilo jejímu muži, který, jak jsem si&nbsp;všiml, jí&nbsp;pevně sevřel ruku. „Zítra ráno se&nbsp;vydáme za&nbsp;svou povinností a&nbsp;pouze Bůh ví, co&nbsp;každého z&nbsp;nás čeká. Berete mě&nbsp;laskavě s&nbsp;sebou. Vím, že&nbsp;učiníte všechno, co&nbsp;opravdoví a&nbsp;odvážní muži mohou učinit pro nešťastnou slabou ženu, jejíž duše je&nbsp;snad už&nbsp;ztracena&nbsp;– ne, ne, ještě není, ale rozhodně je&nbsp;v&nbsp;sázce. Nesmíte však zapomínat, že&nbsp;jsem jiná než vy! Mám jed v&nbsp;krvi, v&nbsp;duši, a&nbsp;ten mě&nbsp;může zničit&nbsp;– a&nbsp;pokud se&nbsp;nám nedostane pomoci, určitě mě&nbsp;zničí. Ach, přátelé, víte stejně dobře jako já, že&nbsp;má&nbsp;duše je&nbsp;v&nbsp;sázce; a&nbsp;třebaže znám jedno východisko, nesmíte je&nbsp;zvolit ani vy, ani já!“ Prosebně se&nbsp;po&nbsp;nás rozhlédla; první i&nbsp;poslední pohled patřil manželovi.</span></p>
          <p class="chunk" data-nb-ref-number="7" data-nb-words="18" data-nb-chars="108"><span class="idea" data-nb-ref-number="7" id="idea7" data-nb-words="18" data-nb-chars="108">„Jaké východisko?“ zeptal se&nbsp;Van Helsing drsně. „Jaké je&nbsp;to&nbsp;východisko, když je&nbsp;nesmíme&nbsp;– nemáme&nbsp;– zvoliti?“</span></p>
          <p class="chunk" data-nb-ref-number="8" data-nb-words="152" data-nb-chars="894"><span class="idea" data-nb-ref-number="8" id="idea8" data-nb-words="152" data-nb-chars="894">„Že bych zemřela teď, buď vlastní rukou, nebo rukou druhých, dříve, než podlehnu úplně té&nbsp;strašné zhoubě. Vždyť vím, a&nbsp;vy to&nbsp;víte také, že&nbsp;kdybych zemřela, mohli byste osvobodit mou nesmrtelnou duši&nbsp;– a&nbsp;jistě byste to&nbsp;udělali&nbsp;– tak, jak jste to&nbsp;učinili nebohé Lucy. Kdyby stála v&nbsp;cestě pouze smrt či&nbsp;strach ze&nbsp;smrti, ani na&nbsp;chvíli bych nezaváhala a&nbsp;ochotně bych zemřela tady mezi svými přáteli, kteří mě&nbsp;milují. Jenže smrt není všechno. Nemohu uvěřit, že&nbsp;by&nbsp;bylo vůlí boží, abych zemřela ve&nbsp;chvíli, kdy ještě máme naději a&nbsp;musíme vykonati záslužný čin. Proto se&nbsp;tímto vzdávám jistoty věčného spasení a&nbsp;vydám se&nbsp;s&nbsp;vámi do&nbsp;temnot, kde se&nbsp;možná skrývají ty&nbsp;nejčernější hrůzy, jež chová svět i&nbsp;záhrobí!“ Mlčeli jsme; podvědomě jsme cítili, že&nbsp;toto byl pouze úvod. Všichni jsme podlehli smutku, Harkerova tvář zpopelavěla; snad tušil lépe než kdokoli jiný, co&nbsp;bude následovat. Paní Mina pokračovala:</span></p>
          <p class="chunk" data-nb-ref-number="9" data-nb-words="112" data-nb-chars="658"><span class="idea" data-nb-ref-number="9" id="idea9" data-nb-words="112" data-nb-chars="658">„To byl tedy můj podíl, jímž jsem přispěla na&nbsp;společný účet.“ Překvapila mě&nbsp;ta&nbsp;podivná právnická fráze, jíž použila tak vážně při takové příležitosti. „A&nbsp;co poskytne každý z&nbsp;vás? Svůj život, vím,“ dodala rychle. „Celkem snadná věc pro odvážné muže. Vaše životy patří Bohu a&nbsp;vy mu&nbsp;je&nbsp;můžete vrátit; ale co&nbsp;dáte mně?“ Znovu se&nbsp;tázavě rozhlédla, ale tentokráte se&nbsp;její pohled vyhnul manželovi. Quincey zřejmě pochopil; mlčky přisvědčil a&nbsp;paní Mině se&nbsp;rozjasnila tvář. „Povím vám tedy bez okolků, co&nbsp;si&nbsp;přeji; zde nesmí být mezi námi žádné nedorozumění. Musíte mi&nbsp;slíbit&nbsp;– jeden jako druhý, i&nbsp;ty, můj milovaný manželi&nbsp;–, že&nbsp;mě&nbsp;zabijete, až&nbsp;nastane příhodný čas.“</span></p>
          <p class="chunk" data-nb-ref-number="10" data-nb-words="12" data-nb-chars="68"><span class="idea" data-nb-ref-number="10" id="idea10" data-nb-words="12" data-nb-chars="68">„A&nbsp;kdy ten čas nastane?“ otázal se&nbsp;Quincey tichým a&nbsp;napjatým hlasem.</span></p>
          <p class="chunk" data-nb-ref-number="11" data-nb-words="44" data-nb-chars="263"><span class="idea" data-nb-ref-number="11" id="idea11" data-nb-words="44" data-nb-chars="263">„Až se&nbsp;podle vašeho přesvědčení natolik změním, že&nbsp;bude pro mne lepší zemřít než žít dál. A&nbsp;až takto zemru, nesmíte ani okamžik zaváhat a&nbsp;musíte mi&nbsp;probodnout srdce kůlem a&nbsp;uříznout hlavu. Prostě musíte učinit všechno, čeho bude třeba, abych došla věčného klidu!“</span></p>
          <p class="chunk" data-nb-ref-number="12" data-nb-words="16" data-nb-chars="103"><span class="idea" data-nb-ref-number="12" id="idea12" data-nb-words="16" data-nb-chars="103">Nastalo ticho. První vstal Quincey. Poklekl před ní, uchopil ji&nbsp;za&nbsp;ruku a&nbsp;slavnostním hlasem prohlásil:</span></p>
          <p class="chunk" data-nb-ref-number="13" data-nb-words="63" data-nb-chars="371"><span class="idea" data-nb-ref-number="13" id="idea13" data-nb-words="63" data-nb-chars="371">„Jsem jenom drsný chlap a&nbsp;dosavadní život mě&nbsp;snad ani neučinil hodným takového vyznamenání, ale při všem, co&nbsp;je&nbsp;mi&nbsp;svaté a&nbsp;drahé, vám přísahám, že&nbsp;pokud takový čas někdy nadejde, ani o&nbsp;chlup necouvnu před povinností, kterou jste nám uložila. A&nbsp;rovněž vám slibuji, že&nbsp;všechno zaručeně provedu; i&nbsp;kdybych totiž pochyboval, budu brát za&nbsp;bernou minci, že&nbsp;už&nbsp;ten čas nadešel!“</span></p>
          <p class="chunk" data-nb-ref-number="14" data-nb-words="21" data-nb-chars="124"><span class="idea" data-nb-ref-number="14" id="idea14" data-nb-words="21" data-nb-chars="124">„Můj oddaný příteli!“ byla jediná slova, která Mina uprostřed slz ze&nbsp;sebe vypravila; naklonila se&nbsp;k&nbsp;němu a&nbsp;políbila mu&nbsp;ruku.</span></p>
          <p class="chunk" data-nb-ref-number="15" data-nb-words="8" data-nb-chars="54"><span class="idea" data-nb-ref-number="15" id="idea15" data-nb-words="8" data-nb-chars="54">„Přísahám totéž, drahá paní Mino,“ pravil Van Helsing.</span></p>
          <p class="chunk" data-nb-ref-number="16" data-nb-words="43" data-nb-chars="241"><span class="idea" data-nb-ref-number="16" id="idea16" data-nb-words="43" data-nb-chars="241">„Já také,“ následoval lord Godalming. Každý z&nbsp;nich před ní&nbsp;při přísaze poklekl. Pak přišla řada na&nbsp;mě&nbsp;a&nbsp;nato se&nbsp;k&nbsp;ní obrátil její manžel. S&nbsp;pohledem plným zoufalství a&nbsp;obličejem tak bledým, že&nbsp;bílé vlasy proti němu vypadaly tmavé, se&nbsp;otázal:</span></p>
          <p class="chunk" data-nb-ref-number="17" data-nb-words="7" data-nb-chars="41"><span class="idea" data-nb-ref-number="17" id="idea17" data-nb-words="7" data-nb-chars="41">„Já musím také složit takový slib, Mino?“</span></p>
          <p class="chunk" data-nb-ref-number="18" data-nb-words="185" data-nb-chars="1070"><span class="idea" data-nb-ref-number="18" id="idea18" data-nb-words="185" data-nb-chars="1070">„Ty také, můj nejdražší,“ přitakala paní Mina s&nbsp;nesmírnou něhou v&nbsp;pohledu i&nbsp;hlase. „Nesmíš se&nbsp;mu&nbsp;vyhnout. Jsi pro mě&nbsp;tím nejbližším a&nbsp;nejdražším člověkem, jsi prostě pro mě&nbsp;celý svět. Naše duše splynuly v&nbsp;jednu, na&nbsp;celý život, na&nbsp;všechny časy. Vzpomeň si, můj drahý, na&nbsp;ty&nbsp;pradávné doby, kdy muži zabíjeli své manželky i&nbsp;ostatní ženy, aby nemohly padnout do&nbsp;rukou nepřátel. Jejich paže se&nbsp;nezachvěly o&nbsp;nic víc jen proto, že&nbsp;ty, které milovali, je&nbsp;prosily o&nbsp;smrt! V&nbsp;dobách těžkých zkoušek jsou muži něčím takovým povinováni vůči těm, koho milují! A&nbsp;jestli mi&nbsp;snad opravdu bude souzeno zemřít něčí rukou, pak nechť rukou toho, kdo mě&nbsp;miluje nejvíc. Doktore Van Helsingu, nezapomněla jsem, jak jste byl v&nbsp;případě nešťastné Lucy milosrdným k&nbsp;tomu, kdo ji&nbsp;miloval…“&nbsp;– vtom se&nbsp;zarazila, zrudla a&nbsp;použila jiných slov&nbsp;– „k tomu, kdo měl největší právo jí&nbsp;poskytnout klid. Kdyby měl takový okamžik znovu nastat, doufám, že&nbsp;vaší zásluhou si&nbsp;můj manžel bude moci vždy šťastně připomínat, že&nbsp;to&nbsp;byla jeho milující ruka, která mě&nbsp;osvobodila od&nbsp;hrozné kletby, jež na&nbsp;mě&nbsp;byla uvržena.“</span></p>
          <p class="chunk" data-nb-ref-number="19" data-nb-words="25" data-nb-chars="145"><span class="idea" data-nb-ref-number="19" id="idea19" data-nb-words="25" data-nb-chars="145">„I to&nbsp;vám přísahám!“ slíbil profesor zvučným hlasem. Paní Har­kerová se&nbsp;usmála&nbsp;– ano, usmála se, s&nbsp;povzdechem plným úlevy se&nbsp;opřela zpět a&nbsp;řekla:</span></p>
          <p class="chunk" data-nb-ref-number="20" data-nb-words="61" data-nb-chars="339"><span class="idea" data-nb-ref-number="20" id="idea20" data-nb-words="61" data-nb-chars="339">„A&nbsp;teď ještě menší varování, ale nikdy na&nbsp;ně&nbsp;nesmíte zapomenout! Jestli ten čas někdy nastane, pak může nastat náhle a&nbsp;nečekaně, a&nbsp;v&nbsp;tom případě nesmíte vůbec ztratit ani minutu a&nbsp;musíte okamžitě využít příležitosti! V&nbsp;takový čas bych totiž i&nbsp;já mohla být&nbsp;– a, pokud ten čas nastane, pak určitě <em>budu</em>&nbsp;– spojena s&nbsp;vaším nepřítelem proti vám!</span></p>
          <p class="chunk" data-nb-ref-number="21" data-nb-words="44" data-nb-chars="270"><span class="idea" data-nb-ref-number="21" id="idea21" data-nb-words="44" data-nb-chars="270">Ještě jedna prosba,“ a&nbsp;při těchto slovech se&nbsp;jí&nbsp;na&nbsp;obličeji rozhostil velmi vážný výraz. „Není sice tak důležitá a&nbsp;nezbytná jako ostatní, ale byla bych ráda, kdybyste mi&nbsp;prokázali ještě jednu laskavost, pokud se&nbsp;vám bude chtít.“ Mlčky jsme souhlasili, slov nebylo třeba.</span></p>
          <p class="chunk" data-nb-ref-number="22" data-nb-words="79" data-nb-chars="455"><span class="idea" data-nb-ref-number="22" id="idea22" data-nb-words="79" data-nb-chars="455">„Chtěla bych, abyste teď v&nbsp;mě přítomnosti četli modlitbu za&nbsp;mrtvé.“ Přerušil ji&nbsp;hluboký manželův povzdech. Paní Mina ho&nbsp;uchopila za&nbsp;ruku, přitiskla si&nbsp;ji&nbsp;k&nbsp;srdci a&nbsp;pokračovala: „Musíte mi&nbsp;ji&nbsp;jednou přečíst. Ať&nbsp;už&nbsp;tahle strašná záležitost dopadne jakkoli, bude to&nbsp;pro nás pro všechny&nbsp;– nebo alespoň pro některé&nbsp;– sladká útěcha. Doufám, že&nbsp;ji&nbsp;budeš předčítat ty, můj nejdražší, protože pak bude v&nbsp;mé paměti navždy spjata s&nbsp;tvým hlasem&nbsp;– ať&nbsp;se&nbsp;cokoli stane!“</span></p>
          <p class="chunk" data-nb-ref-number="23" data-nb-words="10" data-nb-chars="61"><span class="idea" data-nb-ref-number="23" id="idea23" data-nb-words="10" data-nb-chars="61">„Ale miláčku,“ namítl, „vždyť do&nbsp;smrti máš ještě tak daleko!“</span></p>
          <p class="chunk" data-nb-ref-number="24" data-nb-words="20" data-nb-chars="127"><span class="idea" data-nb-ref-number="24" id="idea24" data-nb-words="20" data-nb-chars="127">Paní Mina varovně pozdvihla ruku. „Nikoli, v&nbsp;této chvíli tkvím hlouběji ve&nbsp;smrti, než kdyby mě&nbsp;tížil opravdový náhrobní kámen!“</span></p>
          <p class="chunk" data-nb-ref-number="25" data-nb-words="8" data-nb-chars="48"><span class="idea" data-nb-ref-number="25" id="idea25" data-nb-words="8" data-nb-chars="48">„Opravdu ji&nbsp;tedy mám číst?“ ujišťoval se&nbsp;manžel.</span></p>
          <p class="chunk" data-nb-ref-number="26" data-nb-words="16" data-nb-chars="116"><span class="idea" data-nb-ref-number="26" id="idea26" data-nb-words="16" data-nb-chars="116">„Přineslo by&nbsp;mi&nbsp;to&nbsp;útěchu, Jonathane,“ odvětila stručně, a&nbsp;jakmile mu&nbsp;přichystala modlitební knihu, začal předčítat.</span></p>
          <p class="chunk" data-nb-ref-number="27" data-nb-words="89" data-nb-chars="556"><span class="idea" data-nb-ref-number="27" id="idea27" data-nb-words="89" data-nb-chars="556">Dá&nbsp;se&nbsp;vůbec popsat tento neobvyklý výjev&nbsp;– jeho slavnostní atmo­sféra, ponurost, smutek, hrůza a&nbsp;přesto vznešenost? I&nbsp;skeptik, který v&nbsp;emocích či&nbsp;zbožnění vidí pouze výsměch trpké pravdy, by&nbsp;byl dojat do&nbsp;hloubi srdce, kdyby spatřil ten malý hlouček věrných a&nbsp;oddaných přátel klečet u&nbsp;osudem pronásledované, nešťastné ženy. Nebo kdyby slyšel manžela předčítat prostá a&nbsp;překrásná slova modlitby za&nbsp;mrtvé něhou prodchnutým hlasem, který se&nbsp;mu&nbsp;vzrušením tak často lámal, až&nbsp;se&nbsp;musel několikrát odmlčet. „Nemohu&nbsp;– pokračovat&nbsp;–, selhávají&nbsp;– mi&nbsp;– slova&nbsp;– i&nbsp;hlas!“</span></p>
          <p class="chunk" data-nb-ref-number="28" data-nb-words="50" data-nb-chars="315"><span class="idea" data-nb-ref-number="28" id="idea28" data-nb-words="50" data-nb-chars="315">Paní Mina měla podvědomě pravdu. Jakkoli to&nbsp;bylo zvláštní a&nbsp;jakkoli jsme to&nbsp;později mohli pokládat za&nbsp;podivné, nám, kteří jsme tu&nbsp;chvíli prožili, ta&nbsp;modlitba dodala nesmírnou útěchu. A&nbsp;mlčení, které bylo předzvěstí končící duševní svobody paní Miny, se&nbsp;nám již nezdálo tak naplněné zoufalstvím, jak jsme se&nbsp;obávali.</span></p>
          <h3 id="deník-jonathana-harkera" class="chunk" data-nb-ref-number="29" data-nb-words="3" data-nb-chars="23"><span class="idea" data-nb-ref-number="29" id="idea29" data-nb-words="3" data-nb-chars="23">DENÍK JONATHANA HARKERA</span></h3>
        </section>
        <section>
          <p class="chunk" data-nb-ref-number="30" data-nb-words="191" data-nb-chars="1096"><span class="idea" data-nb-ref-number="30" id="idea30" data-nb-words="191" data-nb-chars="1096"><em>15. října. Varna.</em>&nbsp;– Odjeli jsme z&nbsp;Charing Crossu dvanáctého ráno, téhož dne večer jsme dojeli do&nbsp;Paříže a&nbsp;přesedli na&nbsp;rezervovaná místa v&nbsp;Orient-Expressu. Cestovali jsme přes noc a&nbsp;po celý další den. Do&nbsp;Varny jsme dojeli v&nbsp;pět hodin odpoledne. Lord Godalming šel na&nbsp;konzulát, zda mu&nbsp;tam nedošel nějaký telegram, a&nbsp;my ostatní jsme zatím jeli do&nbsp;hotelu Oděsa. Cestou jsme mohli spatřit mnoho zajímavého, ale já&nbsp;jsem se&nbsp;nemohl dočkat, abychom tu&nbsp;byli, a&nbsp;na ničem jiném mi&nbsp;nezáleželo. Dokud <em>Carevna Kateřina</em> nepřistane, nic na&nbsp;širém světě mě&nbsp;nezajímá! Mině se&nbsp;bohudík daří dobře; vypadá silnější a&nbsp;do tváří se&nbsp;jí&nbsp;vrací barva. Hodně spí; skoro celou cestu prospala. Ale před západem a&nbsp;východem slunce je&nbsp;velmi čilá a&nbsp;svěží; Van Helsing ji&nbsp;už&nbsp;v&nbsp;těchto hodinách pravidelně hypnotizuje. Zprvu to&nbsp;šlo dost těžce a&nbsp;pokaždé se&nbsp;musel několikrát pokoušet, ale teď už&nbsp;mu&nbsp;podléhá naráz, jako by&nbsp;to&nbsp;byl návyk, a&nbsp;Van Helsing nemusí vynakládat téměř žádné úsilí. V&nbsp;tyhle chvíle jako by&nbsp;jí&nbsp;prostě dokázal vnutit svou vůli a&nbsp;její myšlenky ho&nbsp;poslouchají. Pokaždé se&nbsp;jí&nbsp;ptá, co&nbsp;vidí a&nbsp;slyší. Na&nbsp;první otázku odpovídá:</span></p>
          <p class="chunk" data-nb-ref-number="31" data-nb-words="8" data-nb-chars="38"><span class="idea" data-nb-ref-number="31" id="idea31" data-nb-words="8" data-nb-chars="38">„Nic, všude je&nbsp;samá tma.“ A&nbsp;na druhou:</span></p>
          <p class="chunk" data-nb-ref-number="32" data-nb-words="120" data-nb-chars="699"><span class="idea" data-nb-ref-number="32" id="idea32" data-nb-words="120" data-nb-chars="699">„Slyším, jak vlny narážejí na&nbsp;loď a&nbsp;jak voda šplouchá. Plachty a&nbsp;lana se&nbsp;napínají a&nbsp;stěžně a&nbsp;ráhna vrzají. Je&nbsp;prudký vítr&nbsp;– je&nbsp;ho&nbsp;slyšet v&nbsp;záporách a&nbsp;příď rozráží zpěněnou hladinu.“ <em>Carevna Kateřina</em> je&nbsp;tedy zřejmě dosud na&nbsp;moři a&nbsp;míří k&nbsp;Varně. Právě se&nbsp;vrátil lord Godalming. Přinesl čtyři telegramy; co&nbsp;jsme odjeli, docházel jeden denně a&nbsp;všechny měly stejný obsah: Lloyd nedostal o&nbsp;<em>Carevně Kateřině</em> žádnou zprávu. Před odjezdem z&nbsp;Londýna uložil lord Godalming svému agentu u&nbsp;Lloydů, aby mu&nbsp;denně posílal telegram, zda došla nějaká zpráva o&nbsp;průběhu její plavby. Telegram měl poslat i&nbsp;v&nbsp;záporném případě, aby si&nbsp;lord Godalming mohl být jist, že&nbsp;na&nbsp;druhém konci drátu je&nbsp;pohyb lodi neustále sledován.</span></p>
          <p class="chunk" data-nb-ref-number="33" data-nb-words="186" data-nb-chars="1080"><span class="idea" data-nb-ref-number="33" id="idea33" data-nb-words="186" data-nb-chars="1080">Navečeřeli jsme se&nbsp;a&nbsp;záhy jsme šli spát. Zítra navštívíme vicekonzula a&nbsp;chceme si&nbsp;pokud možno vyjednat přístup na&nbsp;palubu lodi, hned po&nbsp;přistání. Van Helsing tvrdí, že&nbsp;bychom se&nbsp;na&nbsp;palubu měli nejraději dostat mezi východem a&nbsp;západem slunce. I&nbsp;kdyby se&nbsp;hrabě změnil v&nbsp;netopýra, nemůže se&nbsp;vlastním letem přenést přes tekoucí vody, a&nbsp;proto ani nemůže opustit loď. A&nbsp;jelikož se&nbsp;odvažuje brát na&nbsp;sebe lidskou podobu jenom tehdy, když ví, že&nbsp;nevzbudí podezření&nbsp;– a&nbsp;něčeho takového se&nbsp;zřejmě chce vyvarovat&nbsp;–, musí zůstat v&nbsp;bedně. Jestli se&nbsp;nám tedy podaří dostat se&nbsp;na&nbsp;palubu po&nbsp;východu slunce, bude nám vydán na&nbsp;milost a&nbsp;nemilost. Vždyť dřív, než se&nbsp;probudí, budeme moci otevřít bednu a&nbsp;naložit s&nbsp;ním stejným způsobem jako s&nbsp;ubohou Lucy. A&nbsp;žádnou milost s&nbsp;ním jistě mít nebudeme! Od&nbsp;úředníků a&nbsp;námořníků nečekáme celkem potíže. Tohle je&nbsp;bohudík země, kde se&nbsp;úplatky dá&nbsp;dosáhnout všeho, a&nbsp;penězi jsme zásobeni bohatě. Musíme jenom zařídit, aby loď nemohla přistát bez našeho vědomí mezi západem a&nbsp;východem slunce, a&nbsp;pak bude všechno v&nbsp;nejlepším pořádku. Váček s&nbsp;penězi to&nbsp;určitě zaručí!</span></p>
        </section>
        <section>
          <p class="chunk" data-nb-ref-number="34" data-nb-words="43" data-nb-chars="277"><span class="idea" data-nb-ref-number="34" id="idea34" data-nb-words="43" data-nb-chars="277"><em>16. října</em>.&nbsp;– Mina stále vypovídá o&nbsp;narážejících vlnách a&nbsp;šplouchající vodě, o&nbsp;tmě a&nbsp;příhodných větrech. Čas nám zřejmě přeje, a&nbsp;až se&nbsp;doslechneme, že&nbsp;<em>Carevna Kateřina</em> připlouvá, budeme již připraveni. Musí přece proplout Dardanelami, takže o&nbsp;ní určitě dostaneme nějakou zprávu.</span></p>
        </section>
        <section>
          <p class="chunk" data-nb-ref-number="35" data-nb-words="248" data-nb-chars="1491"><span class="idea" data-nb-ref-number="35" id="idea35" data-nb-words="248" data-nb-chars="1491"><em>17. října</em>.&nbsp;– Mám za&nbsp;to, že&nbsp;všechno je&nbsp;dokonale připraveno na&nbsp;přivítání hraběte při návratu z&nbsp;cest. Godalming oznámil rejdařům, že&nbsp;naloděná bedna by&nbsp;mohla pravděpodobně obsahovat ukradený majetek jednoho jeho přítele, a&nbsp;dostalo se&nbsp;mu&nbsp;neoficiálního povolení bednu na&nbsp;vlastní riziko otevřít. Rejdař mu&nbsp;dal list, v&nbsp;němž žádá kapitána, aby mu&nbsp;poskytl pomoc při všem, co&nbsp;bude chtít na&nbsp;palubě zařídit, a&nbsp;podobné povolení poslal svému agentovi ve&nbsp;Varně. S&nbsp;tím jsme mluvili; Godalmingovo vlídné chování mu&nbsp;velmi zalichotilo a&nbsp;jsme přesvědčeni, že&nbsp;učiní vše, co&nbsp;je&nbsp;v&nbsp;jeho silách, aby nám pomohl. Už&nbsp;jsme se&nbsp;dohodli, co&nbsp;uděláme, jestli se&nbsp;nám podaří zmocnit se&nbsp;bedny a&nbsp;otevřít ji. Bude-li v&nbsp;ní hrabě, Van Helsing se&nbsp;Sewardem mu&nbsp;okamžitě uříznou hlavu a&nbsp;probodnou srdce kůlem. Morris, Godalming a&nbsp;já je&nbsp;budeme chránit proti jakémukoli zásahu zvenčí, i&nbsp;kdybychom museli použít zbraní. Ty&nbsp;ovšem budeme mít po&nbsp;ruce. Podle profesora by&nbsp;se&nbsp;tělo hraběte po&nbsp;takovém zákroku rozpadlo velmi brzy v&nbsp;prach. Pak by&nbsp;ovšem chyběl proti nám jakýkoliv důkaz v&nbsp;případě, že&nbsp;by&nbsp;nás snad někdo chtěl obvinit z&nbsp;vraždy. Ale i&nbsp;kdyby se&nbsp;nerozpadlo, budeme za&nbsp;svým činem stát a&nbsp;s&nbsp;ním i&nbsp;padneme, a&nbsp;jednoho dne nás třeba právě tento zápis zachrání před oprátkou. Já&nbsp;osobně budu jenom přešťasten, jestli se&nbsp;nám tato okolnost naskytne. Jsme odhodláni nasadit k&nbsp;provedení svého záměru všechny dostupné prostředky. Někteří úředníci nám slíbili, že&nbsp;jakmile se&nbsp;<em>Carevna Kateřina</em> objeví na&nbsp;obzoru, pošlou nám po&nbsp;zvláštním kurýrovi zprávu.</span></p>
        </section>
        <section>
          <p class="chunk" data-nb-ref-number="36" data-nb-words="31" data-nb-chars="211"><span class="idea" data-nb-ref-number="36" id="idea36" data-nb-words="31" data-nb-chars="211"><em>24. října.</em>&nbsp;– Celý týden čekání. Denně dostává Godalming telegramy, ale vždy stejná písnička: „Dosud žádná zpráva.“ Ani Mininy odpovědi v&nbsp;hypnóze se&nbsp;nemění: „Narážející vlny, šplouchající voda a&nbsp;vrzající stěžně.“</span></p>
          <h3 id="rufus-smith-lloyd-londýn-lordu-godalmingovi" class="chunk" data-nb-ref-number="37" data-nb-words="6" data-nb-chars="47"><span class="idea" data-nb-ref-number="37" id="idea37" data-nb-words="6" data-nb-chars="47">RUFUS SMITH, LLOYD, LONDÝN, LORDU GODALMINGOVI,</span></h3>
          <p class="chunk" data-nb-ref-number="38" data-nb-words="7" data-nb-chars="45"><span class="idea" data-nb-ref-number="38" id="idea38" data-nb-words="7" data-nb-chars="45">PROSTŘEDNICTVÍM VICEKONZULA J. K. V. VE&nbsp;VARNĚ</span></p>
          <p class="chunk" data-nb-ref-number="39" data-nb-words="3" data-nb-chars="20"><span class="idea" data-nb-ref-number="39" id="idea39" data-nb-words="3" data-nb-chars="20"><em>Telegram, 24. října.</em></span></p>
          <p class="chunk" data-nb-ref-number="40" data-nb-words="7" data-nb-chars="48"><span class="idea" data-nb-ref-number="40" id="idea40" data-nb-words="7" data-nb-chars="48">„<em>Carevna Kateřina</em> hlášena dnes ráno z&nbsp;Dardanel.“</span></p>
          <h3 id="deník-dr-sewarda-1" class="chunk" data-nb-ref-number="41" data-nb-words="3" data-nb-chars="17"><span class="idea" data-nb-ref-number="41" id="idea41" data-nb-words="3" data-nb-chars="17">DENÍK Dr. SEWARDA</span></h3>
        </section>
        <section>
          <p class="chunk" data-nb-ref-number="42" data-nb-words="238" data-nb-chars="1382"><span class="idea" data-nb-ref-number="42" id="idea42" data-nb-words="238" data-nb-chars="1382"><em>24. října.</em>&nbsp;– Jak mi&nbsp;jen chybí můj fonograf! Psát deník rukou mě&nbsp;unavuje, ale Van Helsing na&nbsp;tom trvá. Telegram, který včera dostal Godalming od&nbsp;Lloydů, nás velmi rozrušil. Už&nbsp;chápu, jaké má&nbsp;pocity voják, když ho&nbsp;volá polnice do&nbsp;boje. Jedině paní Harkerová nedává najevo žádné vzrušení. Ostatně na&nbsp;tom ani není nic divného; dali jsme si&nbsp;obzvlášť pozor, abychom jí&nbsp;o&nbsp;telegramu vůbec nic neřekli, a&nbsp;v&nbsp;její přítomnosti se&nbsp;snažíme zachovávat úplný klid. Kdysi by&nbsp;si&nbsp;toho byla určitě všimla, i&nbsp;kdybychom se&nbsp;to&nbsp;snažili co&nbsp;nejvíc zatajit, jenže v&nbsp;tomto směru se&nbsp;za&nbsp;poslední tři týdny značně změnila. Začíná ji&nbsp;zmáhat letargie, a&nbsp;i když vypadá silně a&nbsp;zdravě a&nbsp;trochu se&nbsp;jí&nbsp;vrací barva, nejsme s&nbsp;Van Helsingem ani trochu spokojeni. Často o&nbsp;ní hovoříme, ale raději jsme se&nbsp;o&nbsp;tom ostatním ani nezmínili. Kdyby chudák Harker věděl, že&nbsp;chováme i&nbsp;tady podezření, zlomilo by&nbsp;mu&nbsp;to&nbsp;srdce anebo určitě by&nbsp;mu&nbsp;to&nbsp;pocuchalo nervy. Kdykoli je&nbsp;Mina v&nbsp;hypnotickém spánku, prohlíží jí&nbsp;Van Helsing, jak mi&nbsp;sdělil, velmi bedlivě zuby, protože dokud prý se&nbsp;nezačnou zaostřovat, nehrozí jí&nbsp;ještě žádné akutní nebezpečí. Až&nbsp;by&nbsp;ovšem k&nbsp;takové změně došlo, museli bychom podniknout patřičné kroky…! Oba víme, jaké kroky by&nbsp;to&nbsp;musely být, i&nbsp;když si&nbsp;o&nbsp;tom nevyměňujeme názory. A&nbsp;nikdo před povinností necouvne&nbsp;– třebas to&nbsp;je&nbsp;hrůzné pomyšlení. „Euthanasia“ je&nbsp;báječné a&nbsp;uklidňující slovo! Díky tomu, kdo je&nbsp;vymyslil!</span></p>
          <p class="chunk" data-nb-ref-number="43" data-nb-words="45" data-nb-chars="281"><span class="idea" data-nb-ref-number="43" id="idea43" data-nb-words="45" data-nb-chars="281">Z&nbsp;Dardanel je&nbsp;sem pouze 24 hodin plavby, pokud ovšem <em>Carevna Kateřina</em> popluje stejnou rychlostí jako z&nbsp;Londýna. Podle toho by&nbsp;měla přistát někdy ráno, a&nbsp;protože dříve rozhodně dorazit nemůže, odebereme se&nbsp;dnes všichni záhy na&nbsp;lože. Vstaneme v&nbsp;jednu hodinu, abychom byli připraveni.</span></p>
        </section>
        <section>
          <p class="chunk" data-nb-ref-number="44" data-nb-words="80" data-nb-chars="502"><span class="idea" data-nb-ref-number="44" id="idea44" data-nb-words="80" data-nb-chars="502"><em>25. října, poledne.</em>&nbsp;– Dosud žádné zprávy o&nbsp;přistání lodi. Sdělení paní Harkerové při ranní hypnóze znělo stejně jako vždycky, takže není vyloučeno, že&nbsp;se&nbsp;každým okamžikem něco dozvíme. Všichni už&nbsp;jsme rozrušeni na&nbsp;nejvyšší míru, jenom Harker zůstává klidný; ruce má&nbsp;chladné jako led a&nbsp;před hodinou jsem ho&nbsp;zastihl, jak brousí ostří zakřivené dýky, kterou neustále nosí při sobě. Jestli Harkerova odhodlaná, ledově chladná ruka jednou přiloží ostří té&nbsp;dýky hraběti na&nbsp;hrdlo, příliš naděje mu&nbsp;pak nekyne!</span></p>
          <p class="chunk" data-nb-ref-number="45" data-nb-words="102" data-nb-chars="617"><span class="idea" data-nb-ref-number="45" id="idea45" data-nb-words="102" data-nb-chars="617">Dnes nám paní Harkerová nahnala trochu strachu. K&nbsp;polednímu upadla do&nbsp;letargického stavu, který se&nbsp;nám ani trochu nezamlouval; ostatním jsme sice o&nbsp;něm pomlčeli, ale nijak nás nepotěšil. Celé dopoledne byla neklidná, takže jsme zprvu přivítali, že&nbsp;usnula. Když se&nbsp;nám však její manžel jen mimochodem zmínil, že&nbsp;má&nbsp;tak tvrdý spánek, až&nbsp;ji&nbsp;ani nemohl probudit, zašli jsme k&nbsp;ní do&nbsp;pokoje. Dýchala normálně a&nbsp;vypadala tak dobře a&nbsp;klidně, že&nbsp;jsme nakonec rezignovaně usoudili, že&nbsp;spánek je&nbsp;pro ni&nbsp;lepší než cokoli jiného. Tolik věcí tíží mysl toho ubohého děvčete, že&nbsp;jí&nbsp;spánek, pokud jí&nbsp;přináší zapomnění, jenom prospěje.</span></p>
        </section>
        <section>
          <p class="chunk" data-nb-ref-number="46" data-nb-words="47" data-nb-chars="292"><span class="idea" data-nb-ref-number="46" id="idea46" data-nb-words="47" data-nb-chars="292"><em>Později.</em>&nbsp;– Náš názor byl správný. Po&nbsp;několikahodinovém osvěžujícím spánku se&nbsp;probudila a&nbsp;působila svěžeji a&nbsp;veseleji než poslední dny. Při západu slunce nám podala z&nbsp;hypnózy svou obvyklou zprávu. Ať&nbsp;už&nbsp;se&nbsp;hrabě nalézá v&nbsp;Černém moři kdekoli, spěje rychle vstříc svému osudu. Své zkáze, doufám!</span></p>
        </section>
        <section>
          <p class="chunk" data-nb-ref-number="47" data-nb-words="68" data-nb-chars="402"><span class="idea" data-nb-ref-number="47" id="idea47" data-nb-words="68" data-nb-chars="402"><em>26. října.</em>&nbsp;– Další den a&nbsp;žádné novinky o&nbsp;<em>Carevně Kateřině</em>. Už&nbsp;by&nbsp;tady měla být! Ranní zpráva paní Harkerové z&nbsp;hypnózy zněla stejně, takže se&nbsp;určitě stále ještě někde plaví. Není vyloučeno, že&nbsp;loď musela občas kvůli mlze někde spustit kotvy; některé parníky, které včera večer připluly, hlásily husté mlhy severně a&nbsp;jižně od&nbsp;přístavu. Musíme být dál na&nbsp;stráži, vždyť loď může být ohlášena každou chvílí.</span></p>
        </section>
        <section>
          <p class="chunk" data-nb-ref-number="48" data-nb-words="65" data-nb-chars="405"><span class="idea" data-nb-ref-number="48" id="idea48" data-nb-words="65" data-nb-chars="405"><em>27. říjen, poledne</em>.&nbsp;– Je&nbsp;to&nbsp;nanejvýš podivné; stále žádné zprávy o&nbsp;lodi, na&nbsp;kterou čekáme. Včera večer a&nbsp;dnes ráno hlásila paní Harkerová jako obvykle: „Narážející vlny a&nbsp;šplouchající voda,“ ačkoli tentokráte dodala, že&nbsp;„vlny jsou velmi mírné“. Londýnské telegramy se&nbsp;neustále opakují: „Žádná další zpráva.“ Van Helsing má&nbsp;hrozné obavy a&nbsp;právě mi&nbsp;sdělil, že&nbsp;se&nbsp;bojí, aby nám hrabě neunikl. Dodal významně:</span></p>
          <p class="chunk" data-nb-ref-number="49" data-nb-words="51" data-nb-chars="308"><span class="idea" data-nb-ref-number="49" id="idea49" data-nb-words="51" data-nb-chars="308">„Letargie paní Miny se&nbsp;mi&nbsp;vůbec nezamlouvala. Duše i&nbsp;paměť dokáží v&nbsp;transu provádět ty&nbsp;nejpodivnější kousky.“ Chtěl jsem se&nbsp;ho&nbsp;zeptat na&nbsp;další podrobnosti, jenže vtom vešel Harker a&nbsp;Van Helsing pozdvihl odmítavě ruku. Večer, při západu slunce, se&nbsp;ji&nbsp;budeme muset pokusit přimět, aby nám v&nbsp;hypnóze řekla více.</span></p>
          <h3 id="rufus-smith-londýn-lordu-godalmingovi" class="chunk" data-nb-ref-number="50" data-nb-words="5" data-nb-chars="40"><span class="idea" data-nb-ref-number="50" id="idea50" data-nb-words="5" data-nb-chars="40">RUFUS SMITH, LONDÝN, LORDU GODALMINGOVI,</span></h3>
          <p class="chunk" data-nb-ref-number="51" data-nb-words="7" data-nb-chars="45"><span class="idea" data-nb-ref-number="51" id="idea51" data-nb-words="7" data-nb-chars="45">PROSTŘEDNICTVÍM VICEKONZULA J. K. V. VE&nbsp;VARNĚ</span></p>
          <p class="chunk" data-nb-ref-number="52" data-nb-words="3" data-nb-chars="20"><span class="idea" data-nb-ref-number="52" id="idea52" data-nb-words="3" data-nb-chars="20"><em>Telegram, 28. října.</em></span></p>
          <p class="chunk" data-nb-ref-number="53" data-nb-words="11" data-nb-chars="70"><span class="idea" data-nb-ref-number="53" id="idea53" data-nb-words="11" data-nb-chars="70">„Dnes ráno v&nbsp;jednu hodinu hlášeno přistání <em>Carevny Kateřiny</em> v&nbsp;Galaci.“</span></p>
          <h3 id="deník-dr-sewarda-2" class="chunk" data-nb-ref-number="54" data-nb-words="3" data-nb-chars="17"><span class="idea" data-nb-ref-number="54" id="idea54" data-nb-words="3" data-nb-chars="17">DENÍK Dr. SEWARDA</span></h3>
        </section>
        <section>
          <p class="chunk" data-nb-ref-number="55" data-nb-words="261" data-nb-chars="1560"><span class="idea" data-nb-ref-number="55" id="idea55" data-nb-words="261" data-nb-chars="1560"><em>28. října.</em>&nbsp;– Když nám byl doručen telegram se&nbsp;zprávou o&nbsp;přistání lodi v&nbsp;Galaci, nebyl to&nbsp;pro nikoho z&nbsp;nás takový šok, jak by&nbsp;se&nbsp;dalo očekávat. Pravda, nevěděli jsme, odkud, kdy a&nbsp;jak přijde pohroma, ale všichni jsme počítali s&nbsp;tím, že&nbsp;dojde k&nbsp;něčemu nepředvídanému. Už&nbsp;skutečnost, že&nbsp;loď stále nepřistávala ve&nbsp;Varně, každého z&nbsp;nás přesvědčila, že&nbsp;se&nbsp;situace nebude vyvíjet podle našich předpokladů. Čekali jsme pouze na&nbsp;to, co&nbsp;se&nbsp;změní. Přesto nás to&nbsp;překvapilo. Příroda zřejmě v&nbsp;člověku neustále živí tak silnou naději, že&nbsp;člověk i&nbsp;proti zdravému rozumu věří, že&nbsp;věci dopadnou tak, jak by&nbsp;si&nbsp;přál, aby dopadly, a&nbsp;ne tak, jak bychom měli předpokládat, že&nbsp;dopadnou. Transcendentalismus je&nbsp;majákem pro anděly, i&nbsp;když je&nbsp;pro lidi pouhou bludičkou. Byl to&nbsp;prazvláštní zážitek a&nbsp;každý jsme na&nbsp;něj reagovali jinak. Van Helsing na&nbsp;okamžik pozdvihl paže nad hlavu, jakoby Všemohoucímu na&nbsp;protest; neřekl však ani slovo a&nbsp;za několik vteřin povstal se&nbsp;zachmuřenou tváří. Lord Godalming nadmíru zbledl a&nbsp;těžce oddychuje usedl. Quincey Morris si&nbsp;utáhl opasek prudkým pohybem, který tak dobře znám; za&nbsp;našeho mládí to&nbsp;byl pokyn k&nbsp;akci! Tvář paní Harkerové pokryla přízračná bledost, takže jí&nbsp;jizva na&nbsp;čele téměř vzplanula, ale pokorně sepjala ruce a&nbsp;s&nbsp;pohledem upřeným vzhůru se&nbsp;modlila. Harker se&nbsp;usmál&nbsp;– skutečně se&nbsp;usmál&nbsp;– tím trpkým, temným úsměškem člověka, který už&nbsp;nemá v&nbsp;co doufat. Ale posunkem současně usvědčil výraz tváře ze&nbsp;lži, protože jeho ruka bezděčně nahmatala jílec dýky a&nbsp;sevřela ho. „Kdy odjíždí příští vlak do&nbsp;Galace?“ zeptal se&nbsp;mimochodem Van Helsing.</span></p>
          <p class="chunk" data-nb-ref-number="56" data-nb-words="14" data-nb-chars="81"><span class="idea" data-nb-ref-number="56" id="idea56" data-nb-words="14" data-nb-chars="81">„Zítra ráno v&nbsp;6.30!“ Všichni jsme sebou trhli&nbsp;– odpověď přišla od&nbsp;paní Harkerové.</span></p>
          <p class="chunk" data-nb-ref-number="57" data-nb-words="7" data-nb-chars="38"><span class="idea" data-nb-ref-number="57" id="idea57" data-nb-words="7" data-nb-chars="38">„Jak to&nbsp;proboha víte!“ podivil se&nbsp;Art.</span></p>
          <p class="chunk" data-nb-ref-number="58" data-nb-words="91" data-nb-chars="561"><span class="idea" data-nb-ref-number="58" id="idea58" data-nb-words="91" data-nb-chars="561">„Zapomínáte&nbsp;– nebo to&nbsp;snad ani nevíte, ví&nbsp;to&nbsp;ovšem Jonathan i&nbsp;doktor Van Helsing&nbsp;–, že&nbsp;vlaky jsou mým koníčkem. Doma v&nbsp;Exeteru jsem se&nbsp;naučila nazpaměť všem vlakovým spojením, abych manželovi někdy pomohla. Občas se&nbsp;to&nbsp;vyplatilo, a&nbsp;tak teď vždy pečlivě studuji jízdní řády. Věděla jsem, že&nbsp;budeme-li se&nbsp;náhodou muset vypravit na&nbsp;zámek Dracula, budeme muset jet přes Galaci nebo rozhodně přes Bukurešť. Proto jsem pečlivě prostudovala všechna vlaková spojení. Bohužel jich nebylo tolik k&nbsp;naučení, vždyť zítra odjíždí jediný vlak v&nbsp;hodinu, kterou jsem vám řekla.“</span></p>
          <p class="chunk" data-nb-ref-number="59" data-nb-words="4" data-nb-chars="33"><span class="idea" data-nb-ref-number="59" id="idea59" data-nb-words="4" data-nb-chars="33">„Skvělá žena!“ zabručel profesor.</span></p>
          <p class="chunk" data-nb-ref-number="60" data-nb-words="9" data-nb-chars="65"><span class="idea" data-nb-ref-number="60" id="idea60" data-nb-words="9" data-nb-chars="65">„Nemohli by&nbsp;nám vypravit zvláštní vlak?“ uvažoval lord Godalming.</span></p>
          <p class="chunk" data-nb-ref-number="61" data-nb-words="149" data-nb-chars="894"><span class="idea" data-nb-ref-number="61" id="idea61" data-nb-words="149" data-nb-chars="894">Van Helsing zavrtěl hlavou. „Obávám se, že&nbsp;ne. Tahle země se&nbsp;podstatně liší od&nbsp;vaší nebo mé. I&nbsp;kdyby nám vypravili zvláštní vlak, stejně by&nbsp;asi nedojel dřív než pravidelný vlak. Kromě toho musíme vykonati ještě nějaké přípravy. Musíme všechno rozvážiti. A&nbsp;teď si&nbsp;rozdělme úlohy. Vy, příteli Arthure, půjdete na&nbsp;nádraží, koupíte jízdenky a&nbsp;zařídíte, abychom mohli ráno vyjeti. Příteli Jonathane, vy&nbsp;zajdete k&nbsp;lodnímu agentovi a&nbsp;dáte si&nbsp;od&nbsp;něho vystaviti doklady pro agenta v&nbsp;Galaci, které nás budou opravňovati k&nbsp;téže prohlídce lodi jako zde. Quincey Morrisi, vy&nbsp;vyhledejte vicekonzula a&nbsp;požádejte ho&nbsp;o&nbsp;doporučující dopis na&nbsp;jeho kolegu v&nbsp;Galaci, abychom neměli žádné potíže a&nbsp;neztráceli čas, až&nbsp;překročíme Dunaj. John tu&nbsp;zůstane se&nbsp;mnou a&nbsp;s&nbsp;paní Minou a&nbsp;poradíme se. Třeba se&nbsp;zdržíte a&nbsp;přijdete později; to&nbsp;však nevadí, protože při západu slunce tady budu s&nbsp;paní Minou a&nbsp;vyslechnu, co&nbsp;nám poví.</span></p>
          <p class="chunk" data-nb-ref-number="62" data-nb-words="84" data-nb-chars="498"><span class="idea" data-nb-ref-number="62" id="idea62" data-nb-words="84" data-nb-chars="498">„A&nbsp;já,“ prohlásila paní Harkerová vesele, téměř tak jako v&nbsp;dobách dávno minulých, „se pokusím být také prospěšnou a&nbsp;budu o&nbsp;všem přemýšlet a&nbsp;psát, jak jsem to&nbsp;dělávala. Je&nbsp;mi, jako bych se&nbsp;něčeho zvláštního zbavovala, a&nbsp;cítím se&nbsp;mnohem volněji než v&nbsp;posledních dnech.“ Když to&nbsp;naši tři mladí přátelé zaslechli, rozjasnily se&nbsp;jim tváře, protože zřejmě pochopili smysl jejích slov; jenže já&nbsp;i&nbsp;Van Helsing jsme na&nbsp;sebe pohlédli a&nbsp;vyměnili vážné, starostlivé pohledy. V&nbsp;tu chvíli jsme ovšem nic neřekli.</span></p>
          <p class="chunk" data-nb-ref-number="63" data-nb-words="40" data-nb-chars="242"><span class="idea" data-nb-ref-number="63" id="idea63" data-nb-words="40" data-nb-chars="242">Když naši tři přátelé odešli za&nbsp;svými povinnostmi, požádal Van Helsing paní Harkerovou, aby prohlédla opisy deníků a&nbsp;vyhledala tu&nbsp;část, kterou Harker pořídil v&nbsp;zámku. Paní Harkerová šla pro ni, a&nbsp;když za&nbsp;sebou zavřela dveře, řekl mi&nbsp;profesor:</span></p>
          <p class="chunk" data-nb-ref-number="64" data-nb-words="6" data-nb-chars="30"><span class="idea" data-nb-ref-number="64" id="idea64" data-nb-words="6" data-nb-chars="30">„Myslíme si&nbsp;totéž! Ven s&nbsp;tím!“</span></p>
          <p class="chunk" data-nb-ref-number="65" data-nb-words="21" data-nb-chars="110"><span class="idea" data-nb-ref-number="65" id="idea65" data-nb-words="21" data-nb-chars="110">„Nastala nějaká změna. Snad je&nbsp;nadějná, ale dělá se&nbsp;mi&nbsp;z&nbsp;té naděje zle, protože by&nbsp;nás mohla svést na&nbsp;scestí.“</span></p>
          <p class="chunk" data-nb-ref-number="66" data-nb-words="9" data-nb-chars="59"><span class="idea" data-nb-ref-number="66" id="idea66" data-nb-words="9" data-nb-chars="59">„Správně. Víte, proč jsem ji&nbsp;požádal, aby donesla rukopis?“</span></p>
          <p class="chunk" data-nb-ref-number="67" data-nb-words="14" data-nb-chars="93"><span class="idea" data-nb-ref-number="67" id="idea67" data-nb-words="14" data-nb-chars="93">„Ne. Pokud jste ovšem nechtěl mít příležitost, abychom si&nbsp;mohli pohovořit mezi čtyřma očima.“</span></p>
          <p class="chunk" data-nb-ref-number="68" data-nb-words="298" data-nb-chars="1669"><span class="idea" data-nb-ref-number="68" id="idea68" data-nb-words="298" data-nb-chars="1669">„Částečně máte pravdu, příteli Johne, ale pouze částečně. Chci vám něco říci. Ach, příteli, beru na&nbsp;sebe velké, strašné riziko; ale věřím, že&nbsp;činím správně. Ve&nbsp;chvíli, kdy paní Mina pronesla ona slova, která nás oba zarazila, něco mě&nbsp;napadlo. V&nbsp;onom transu před třemi dny jí&nbsp;sem hrabě poslal svou duši, aby přečetl její myšlenky, či&nbsp;ještě spíše ji&nbsp;zavedl k&nbsp;sobě do&nbsp;bedny s&nbsp;hlínou na&nbsp;lodi, kde šplouchá voda, jak tomu bývá při východu a&nbsp;západu slunce. A&nbsp;tak se&nbsp;dozvěděl, že&nbsp;jsme zde; neboť paní Mina, která se&nbsp;ve&nbsp;svém volném životě může dívati a&nbsp;naslouchati, toho může zjistiti mnohem víc než on, zavřen ve&nbsp;vlastní rakvi. Teď tedy nasazuje všechny síly, aby nám unikl. Ji&nbsp;zatím nepotřebuje. Je&nbsp;si&nbsp;vědom své velké převahy a&nbsp;ví, že&nbsp;za&nbsp;ním přijde, jakmile ji&nbsp;zavolá. Teď ji&nbsp;však od&nbsp;sebe odpudil&nbsp;– propustil ji&nbsp;zcela ze&nbsp;své moci, aby nemohla k&nbsp;němu přicházeti. A&nbsp;zde právě doufám, že&nbsp;naše mozky, které dospěly už&nbsp;před dávnými lety a&nbsp;dosud se&nbsp;těší milosti boží, předčí jeho dětský mozek, který po&nbsp;staletí ležel v&nbsp;hrobě, nás nedorostl a&nbsp;je schopen jenom sobecké, a&nbsp;tedy omezené činnosti. Pozor, přichází paní Mina! O&nbsp;jejím transu se&nbsp;jí&nbsp;nesmíme zmíniti ani slůvkem! Neví o&nbsp;tom; zdrtilo by&nbsp;ji&nbsp;to&nbsp;a&nbsp;přivedlo v&nbsp;zoufalství právě v&nbsp;době, kdy v&nbsp;ní musíme co&nbsp;nejvíce podporovati naději, odvahu a&nbsp;zejména bystrou mysl, která je&nbsp;vycvičena jako mysl muže, ale přesto je&nbsp;sladce ženská. A&nbsp;navíc je&nbsp;nadána onou zvláštní schopností, kterou jí&nbsp;dal hrabě a&nbsp;kterou jí&nbsp;nemůže odejmouti&nbsp;– i&nbsp;když je&nbsp;přesvědčen o&nbsp;opaku. Pst! Nechte mluviti mne a&nbsp;uvidíte! Johne, příteli, jsme ve&nbsp;strašných nesnázích. Mám strach, jaký jsem nikdy neměl. Nezbývá nám než věřiti v&nbsp;milosrdenství boží. Ticho! Už&nbsp;je&nbsp;tu!“</span></p>
          <p class="chunk" data-nb-ref-number="69" data-nb-words="82" data-nb-chars="504"><span class="idea" data-nb-ref-number="69" id="idea69" data-nb-words="82" data-nb-chars="504">Obával jsem se, že&nbsp;se&nbsp;profesor zhroutí a&nbsp;podlehne hysterickému záchvatu jako tehdy po&nbsp;Lucyině smrti; s&nbsp;velkým úsilím se&nbsp;však ovládl a&nbsp;ve chvíli, kdy paní Harkerová přicupitala do&nbsp;pokoje, byl už&nbsp;absolutně klidný. Paní Harkerová byla veselá, vypadala spokojeně a&nbsp;zřejmě se&nbsp;tak zabrala do&nbsp;práce, že&nbsp;na&nbsp;své utrpení úplně zapomněla. Podala Van Helsingovi několik strojem popsaných listů. Vážně je&nbsp;prohlížel, a&nbsp;jak v&nbsp;nich četl, obličej se&nbsp;mu&nbsp;pomalu rozjasňoval. Pak, maje listy mezi palcem a&nbsp;ukazováčkem, řekl:</span></p>
          <p class="chunk" data-nb-ref-number="70" data-nb-words="184" data-nb-chars="1097"><span class="idea" data-nb-ref-number="70" id="idea70" data-nb-words="184" data-nb-chars="1097">„Chci vám teď dát poučení, vám, příteli Johne, který už&nbsp;máte tolik zkušeností, i&nbsp;vám, drahá paní Mino, která jste ještě mladá&nbsp;– nikdy se&nbsp;nebojte přemýšleti! Často mi&nbsp;v&nbsp;mysli poletovala nějaká nehotová myšlenka, jenže ze&nbsp;strachu, aby neztratila křídla, jsem se&nbsp;ji&nbsp;bál vypustiti. Nyní toho již vím více, proto jsem se&nbsp;vrátil tam, odkud jedna z&nbsp;těch nehotových myšlenek vzešla, a&nbsp;objevil jsem, že&nbsp;ta&nbsp;myšlenka vůbec není nehotová! Je&nbsp;celá, i&nbsp;když je&nbsp;ještě tak mladá, že&nbsp;nemá dost sil, aby mohla použíti svých křídel. Dopadne to&nbsp;s&nbsp;ní stejně jako s&nbsp;oním ošklivým káčátkem mého přítele Hanse Andersena; až&nbsp;nastane čas, aby vyzkoušela své perutě, nebude to&nbsp;už&nbsp;žádná kachní myšlenka, nýbrž mohutná labutí myšlenka, hrdě se&nbsp;vznášející na&nbsp;širokých perutích! Přečtu vám, co&nbsp;tady napsal Jonathan: ‚…&nbsp;kdo pokračovateli svého rodu vnukl myšlenku, aby znovu a&nbsp;znovu převáděl svá vojska přes veletok do&nbsp;turecké země? A&nbsp;kdo, když byl odražen, znovu přicházel, opět a&nbsp;opět, třebas i&nbsp;musel přicházet sám z&nbsp;krvavého bitevního pole, kde byly pobíjeny jeho oddíly, protože věděl, že&nbsp;nakonec může zvítěziti pouze on&nbsp;sám?‘</span></p>
          <p class="chunk" data-nb-ref-number="71" data-nb-words="360" data-nb-chars="2123"><span class="idea" data-nb-ref-number="71" id="idea71" data-nb-words="360" data-nb-chars="2123">Co&nbsp;z&nbsp;toho pro nás plyne? Poměrně málo? Ne! Dětský rozum hraběte nic nechápe, proto se&nbsp;vyjadřuje tak volně. Váš dospělý mozek také nic nechápe, dokonce ani můj dospělý mozek do&nbsp;této doby nic nepochopil. Prosím! Jenže vtom pronese paní Mina bezmyšlenkovitě jedno slovo, neboť ani ona neví, co&nbsp;znamená&nbsp;– co&nbsp;<em>by mohlo</em> znamenati. Je&nbsp;to&nbsp;stejné jako s&nbsp;živly, které klidně odpočívají, ale když se&nbsp;na&nbsp;povel přírody dají do&nbsp;pohybu a&nbsp;dotknou se&nbsp;– pak prásk! prudký blesk rozžhaví celou oblohu a&nbsp;leckoho oslní, zabije a&nbsp;zničí. Ale přitom ozáří celou zemi pod sebou na&nbsp;míle daleko! Je&nbsp;to&nbsp;tak, že? A&nbsp;teď vám to&nbsp;vysvětlím. Začnu tímto: studovali jste někdy filosofii zločinu? Ano a&nbsp;ne. Vy, Johne, ano; je&nbsp;to&nbsp;přece i&nbsp;studium choromyslnosti. Vy, paní Mino, ne; se&nbsp;zločinem jste nikdy neměla nic společného&nbsp;– pouze jedenkrát. Přesto vaše mysl vyvozuje správně a&nbsp;neusuzuje <em>a&nbsp;particulari ad&nbsp;universale</em>. Všichni zločinci se&nbsp;vyznačují určitou vlastností. Tato vlastnost je&nbsp;od&nbsp;pradávna ve&nbsp;všech zemích stejná, takže i&nbsp;policie, která se&nbsp;ve&nbsp;filosofii příliš nevyzná, ze&nbsp;zkušeností zjistila, že&nbsp;tomu tak <em>opravdu je</em>. Došla tedy k&nbsp;tomu empiricky. Zločinec se&nbsp;vždycky dopouští téhož zločinu&nbsp;– totiž pravý zločinec, který se&nbsp;zdá k&nbsp;zločinu předurčen a&nbsp;který se&nbsp;ničím jiným nechce zabývati. Takový zločinec nemá tak vyvinutý mozek jako normální dospělý člověk. Je&nbsp;zchytralý, lstivý a&nbsp;vynalézavý; ale duševně vyspělý není. Je&nbsp;spíše na&nbsp;úrovni dítěte. I&nbsp;náš zločinec je&nbsp;předurčen k&nbsp;zločinu, i&nbsp;on má&nbsp;mozek dítěte a&nbsp;to, co&nbsp;až&nbsp;dosud učinil, je&nbsp;typicky dětské. Mladé ptáče, mladá rybka a&nbsp;mladé zvířátko se&nbsp;neseznamují se&nbsp;světem podle teorie, ale empiricky; a&nbsp;to, čemu se&nbsp;naučí, je&nbsp;pro ně&nbsp;základem pro další snažení. ‚Dejte mi&nbsp;pevný bod a&nbsp;pohnu světem!‘ prohlásil Archimédes. Takový pevný bod se&nbsp;pro dětský mozek stává podkladem pro možnou proměnu v&nbsp;mozek dospělý, jenže dokud dítě nepřijde na&nbsp;to, že&nbsp;by&nbsp;mohlo dosáhnouti více, bude jen pokaždé dělati totéž, co&nbsp;už&nbsp;dělávalo předtím! Ach, má&nbsp;drahá, vidím, jak se&nbsp;vám rozevírají oči a&nbsp;jak už&nbsp;vám blesk ozářil kraj na&nbsp;míle daleko!“ Paní Harkerová totiž radostně zatleskala a&nbsp;v&nbsp;očích jí&nbsp;zajiskřilo. Profesor pokračoval:</span></p>
          <p class="chunk" data-nb-ref-number="72" data-nb-words="32" data-nb-chars="203"><span class="idea" data-nb-ref-number="72" id="idea72" data-nb-words="32" data-nb-chars="203">„Teď přenechám slovo vám. Povězte nám dvěma suchým věd­cům, co&nbsp;svýma rozzářenýma očima vidíte.“ Nato ji&nbsp;uchopil za&nbsp;ruku, a&nbsp;zatímco mluvila, zřejmě mimoděk a&nbsp;nevědomky jí&nbsp;palcem a&nbsp;ukazováčkem tiskl tepnu.</span></p>
          <p class="chunk" data-nb-ref-number="73" data-nb-words="138" data-nb-chars="776"><span class="idea" data-nb-ref-number="73" id="idea73" data-nb-words="138" data-nb-chars="776">„Hrabě je&nbsp;zločinec určitého typu. Nordau a&nbsp;Lombroso by&nbsp;ho&nbsp;jistě takto klasifikovali, a&nbsp;jako zločinec má&nbsp;tedy nedokonale vyvinutý mozek. Proto, jakmile se&nbsp;setká s&nbsp;překážkami, musí hledat záchranu v&nbsp;tom, co&nbsp;už&nbsp;kdysi udělal. Vodítkem pro nás je&nbsp;jeho minulost a&nbsp;ta její část, kterou známe dokonce z&nbsp;jeho vlastních úst, nám praví, že&nbsp;už&nbsp;jednou, když se&nbsp;octl ‚v úzkých‘, jak by&nbsp;řekl pan Morris, vrátil se&nbsp;ze&nbsp;země, do&nbsp;níž se&nbsp;pokusil vtrhnout, zpět do&nbsp;vlasti a&nbsp;tam znovu chystal další útok se&nbsp;stejným cílem. Znovu vyrazil, tentokráte lépe vyzbrojen, a&nbsp;zvítězil. Tak přišel do&nbsp;Londýna, aby se&nbsp;zmocnil další země. Byl poražen, a&nbsp;když už&nbsp;pozbyl veškeré naděje na&nbsp;úspěch a&nbsp;jeho život se&nbsp;octl v&nbsp;nebezpečí, prchá přes moře zpět do&nbsp;své vlasti tak, jak kdysi prchl z&nbsp;Turecka zpět přes Dunaj.“</span></p>
          <p class="chunk" data-nb-ref-number="74" data-nb-words="25" data-nb-chars="152"><span class="idea" data-nb-ref-number="74" id="idea74" data-nb-words="25" data-nb-chars="152">„Správně! Správně! Ach, moudrá paní Mino!“ vyhrkl Van Helsing nadšeně, sklonil se&nbsp;a&nbsp;políbil jí&nbsp;ruku. Vzápětí mi&nbsp;řekl klidně jako při vizitě v&nbsp;nemocnici:</span></p>
          <p class="chunk" data-nb-ref-number="75" data-nb-words="19" data-nb-chars="109"><span class="idea" data-nb-ref-number="75" id="idea75" data-nb-words="19" data-nb-chars="109">„Jen dvaasedmdesát, při všem tom rozčilení! Mám naději.“ Pak se&nbsp;k&nbsp;ní znovu obrátil a&nbsp;pln očekávání ji&nbsp;vyzval:</span></p>
          <p class="chunk" data-nb-ref-number="76" data-nb-words="28" data-nb-chars="181"><span class="idea" data-nb-ref-number="76" id="idea76" data-nb-words="28" data-nb-chars="181">„Jenom pokračujte. Pokračujte! Chcete-li, můžete nám toho určitě pověděti více! Neobávejte se, John a&nbsp;já víme všechno. Já&nbsp;alespoň ano, a&nbsp;řeknu vám, máte-li pravdu. Mluvte bez obav!“</span></p>
          <p class="chunk" data-nb-ref-number="77" data-nb-words="15" data-nb-chars="93"><span class="idea" data-nb-ref-number="77" id="idea77" data-nb-words="15" data-nb-chars="93">„Pokusím se. Jistě se&nbsp;na&nbsp;mě&nbsp;nebudete zlobit, budou-li snad má&nbsp;slova znít poněkud egoisticky.“</span></p>
          <p class="chunk" data-nb-ref-number="78" data-nb-words="12" data-nb-chars="75"><span class="idea" data-nb-ref-number="78" id="idea78" data-nb-words="12" data-nb-chars="75">„Naopak, žádné strachy, musíte býti egoistická, vždyť nám jde jenom o&nbsp;vás!“</span></p>
          <p class="chunk" data-nb-ref-number="79" data-nb-words="122" data-nb-chars="698"><span class="idea" data-nb-ref-number="79" id="idea79" data-nb-words="122" data-nb-chars="698">„Nuže, jeho povaha je&nbsp;právě tak zločinná jako sobecká, a&nbsp;protože jeho intelekt je&nbsp;nízký a&nbsp;jeho jednání vychází ze&nbsp;sobeckosti, omezuje se&nbsp;na&nbsp;jediný cíl. Ten ovšem sleduje zcela bezohledně. Tak jako prchl zpět přes Dunaj a&nbsp;nechal porubat svá vojska, má&nbsp;teď starost pouze o&nbsp;vlastní bezpečí, a&nbsp;na ničem jiném mu&nbsp;nezáleží. Proto jeho sobeckost poněkud uvolnila mou duši z&nbsp;oné strašné moci, kterou nade mnou získal v&nbsp;té hrozné noci. Ucítila jsem to, ach ano, ucítila jsem to! Budiž Bohu poděkováno za&nbsp;tuto velkou milost! Má&nbsp;duše je&nbsp;volnější, než kdy byla od&nbsp;oné úděsné hodiny, a&nbsp;teď mě&nbsp;už&nbsp;trýzní pouze strach, aby někdy v&nbsp;transu nebo snu nezneužil mých vědomostí k&nbsp;nějakému svému cíli.“ Profesor povstal.</span></p>
          <p class="chunk" data-nb-ref-number="80" data-nb-words="280" data-nb-chars="1602"><span class="idea" data-nb-ref-number="80" id="idea80" data-nb-words="280" data-nb-chars="1602">„Takto už&nbsp;vaší mysli zneužil a&nbsp;zdržel nás tady ve&nbsp;Varně, zatímco loď, na&nbsp;níž byl, plula zahalena mlhou vzhůru do&nbsp;Galace, kde bezpochyby už&nbsp;dal vykonati přípravy pro útěk. Dále však jeho dětský mozek nedohlédl; a&nbsp;třeba se&nbsp;právě díky prozřetelnosti boží stane, že&nbsp;to, co&nbsp;zlosyn pokládá pro sebe za&nbsp;nejvýhodnější, mu&nbsp;nakonec nejvíce uškodí. Lovec se&nbsp;chytil do&nbsp;vlastních tenat, jak říká velký žalmista. Jestliže je&nbsp;nyní přesvědčen, že&nbsp;jsme zcela ztratili jeho stopu a&nbsp;že nám unikl s&nbsp;mnohahodinovým náskokem, bude ho&nbsp;jeho sobecký dětský mozek ukolébávat ke&nbsp;spánku. Také se&nbsp;domnívá, že&nbsp;teď, kdy se&nbsp;odpoutal od&nbsp;toho, co&nbsp;se&nbsp;odehrává ve&nbsp;vaší mysli, nemůžete ani vy&nbsp;nic věděti o&nbsp;něm. Jenže zde se&nbsp;mýlí! Ten hrůzný křest krve, který vám vnutil, vám umožňuje vyhledávati jeho myšlenky tak, jak jste to&nbsp;až&nbsp;dosud dělala ve&nbsp;chvílích, kdy jste byla svobodná&nbsp;– při východu a&nbsp;západu slunce. V&nbsp;takových chvílích k&nbsp;němu přicházíte z&nbsp;vůle mé, a&nbsp;nikoli jeho; a&nbsp;této moci, která je&nbsp;ku&nbsp;prospěchu vám i&nbsp;nám, jste nabyla utrpením pocházejícím z&nbsp;jeho ruky. Tato vaše schopnost je&nbsp;pro nás teď o&nbsp;to vzácnější, že&nbsp;on&nbsp;o&nbsp;ní neví, a&nbsp;aby se&nbsp;chránil, vzdal se&nbsp;i&nbsp;možnosti zjistiti, kde právě dlíme. My&nbsp;ovšem nejsme vůbec sobečtí a&nbsp;věříme, že&nbsp;Bůh nás provází touto tmou a&nbsp;těmito černými hodinami. Budeme hraběte pronásledovati a&nbsp;před ničím neustoupíme, i&nbsp;kdyby nám hrozilo nebezpečí, že&nbsp;se&nbsp;staneme stejnými jako on. Příteli Johne, toto byla požehnaná hodina; pomohla nám, abychom na&nbsp;své cestě pokročili notný kus kupředu. Musíme učiniti podrobný a&nbsp;přesný zápis a&nbsp;dáti ho&nbsp;ostatním, až&nbsp;se&nbsp;vrátí ze&nbsp;svých pochůzek, aby tak znali totéž co&nbsp;my.“</span></p>
          <p class="chunk" data-nb-ref-number="81" data-nb-words="18" data-nb-chars="108"><span class="idea" data-nb-ref-number="81" id="idea81" data-nb-words="18" data-nb-chars="108">Do&nbsp;návratu našich přátel jsem všechno popsal a&nbsp;paní Harkerová nám pak už&nbsp;donesla na&nbsp;stroji přepsaný rukopis.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./dracula_031.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>