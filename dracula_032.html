<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 27">
    <meta name="apple-mobile-web-app-capable" content="yes">
    <title>Kapitola 27 • Dracula</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./dracula_031.html">
    <link rel="next" href="./dracula_033.html">
    <meta name="nb-order" content="31">
    <link rel="self" href="dracula_032.html">
    <meta name="nb-identifier" content="stoker-dracula-1222772">
    <meta name="nb-role" content="chapter">
  </head>
  <body data-nb-words="6221" data-nb-chars="36325" class="nb-role-chapter nb-custom-style">
    <nav role="doc-toc">
      <ul class="plain"></ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./dracula_031.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="11"><span class="idea" data-nb-ref-number="1" id="idea1" data-nb-words="2" data-nb-chars="11">Kapitola 27</span></h1>
        <h3 id="deník-miny-harkerové" class="chunk" data-nb-ref-number="2" data-nb-words="3" data-nb-chars="20"><span class="idea" data-nb-ref-number="2" id="idea2" data-nb-words="3" data-nb-chars="20">DENÍK MINY HARKEROVÉ</span></h3>
        <p class="chunk" data-nb-ref-number="3" data-nb-words="307" data-nb-chars="1879"><span class="idea" data-nb-ref-number="3" id="idea3" data-nb-words="307" data-nb-chars="1879"><em>1. listopadu.</em>&nbsp;– Jeli jsme celý den a&nbsp;dost rychle. Koně zřejmě cítí, že&nbsp;se&nbsp;s&nbsp;nimi dobře zachází, a&nbsp;ochotně se&nbsp;ženou vpřed. Už&nbsp;jsme je&nbsp;mnohokrát vystřídali, pokaždé úspěšně, takže jsme plni naděje, že&nbsp;cesta proběhne hladce. Dr. Van Helsing toho moc nenamluví; sedlákům říká, že&nbsp;spěcháme do&nbsp;Bystřice, a&nbsp;za výměnu koní jim dobře platí. Vždycky dostaneme horkou polévku, kávu nebo čaj a&nbsp;vzápětí vyrážíme dál. Krajina je&nbsp;tu&nbsp;líbezná, plná nejrůznějších krás, a&nbsp;lidé jsou nebojácní, urostlí, prostí a&nbsp;nadáni opravdu neobyčejnou dobro­srdečností. Jsou <em>velmi</em>, <em>velmi</em> pověrčiví. Když si&nbsp;žena, která nás obsluhovala v&nbsp;prvním domě, kde jsme se&nbsp;zastavili, všimla jizvy na&nbsp;mém čele, pokřižovala se&nbsp;a&nbsp;napřáhla ke&nbsp;mně dva prsty na&nbsp;ochranu proti uřknutí. Myslím, že&nbsp;nám dokonce přidali do&nbsp;jídla víc česneku, než je&nbsp;obvyklé; a&nbsp;mně je&nbsp;česnek odporný. Od&nbsp;té&nbsp;doby pečlivě dbám, abych neodkládala klobouk nebo neshrnula závoj a&nbsp;nevyvolávala podezření. Jedeme rychle, a&nbsp;protože nemáme vozku, který by&nbsp;roztrušoval pověsti, nevzbuzujeme nikde pozornost; jsem ovšem přesvědčena, že&nbsp;celou dobu budeme mít v&nbsp;patách strach z&nbsp;uřknutí. Profesor je&nbsp;snad neúnavný; celý den si&nbsp;neodpočinul, i&nbsp;když mě&nbsp;nechal hezky dlouho spát. Při západu slunce mě&nbsp;hypnotizoval a&nbsp;prý jsem jako obvykle odpověděla: „Tma, šplouchající voda, vrzající dřevo“; náš nepřítel je&nbsp;tedy ještě stále na&nbsp;řece. Mám strach myslet na&nbsp;Jonathana, ale ani o&nbsp;něho, ani o&nbsp;sebe se&nbsp;vlastně nebojím. Právě čekáme na&nbsp;jednom statku, až&nbsp;nám připraví koně, a&nbsp;já zatím tohle píši. Dr. Van Helsing spí. Chudáček vypadá velmi znaveně, staře a&nbsp;šedivě, ale ústa má&nbsp;pevně sevřená jako dobyvatel; i&nbsp;ve spánku mu&nbsp;z&nbsp;obličeje vyzařuje odhodlanost. Až&nbsp;vyrazíme, převezmu otěže a&nbsp;přinutím ho, aby si&nbsp;odpočinul. Vysvětlím mu, kolik těžkých dnů nás ještě čeká; nesmí se&nbsp;přece zhroutit právě teď, kdy jeho sílu budeme nejvíc potřebovat… Všechno je&nbsp;připraveno; hned vyjedeme.</span></p>
        <p class="chunk" data-nb-ref-number="4" data-nb-words="99" data-nb-chars="559"><span class="idea" data-nb-ref-number="4" id="idea4" data-nb-words="99" data-nb-chars="559"><em>1. listopadu, ráno.</em>&nbsp;– Profesor na&nbsp;mě&nbsp;dal a&nbsp;celou noc jsme se&nbsp;střídali u&nbsp;otěží. Teď už&nbsp;se&nbsp;rozednilo, ale je&nbsp;chladno. Ve&nbsp;vzduchu leží podivná tíha&nbsp;– říkám tíha proto, že&nbsp;mě&nbsp;nenapadá vhodnější výraz; chci tím říci, že&nbsp;nás oba svírá jakási tíseň. Je&nbsp;dost zima a&nbsp;cítíme se&nbsp;dobře jen díky kožichům. Za&nbsp;úsvitu mě&nbsp;Van Helsing hypnotizoval; prý jsem odpověděla: „Tma, vrzající dřevo a&nbsp;burácející voda“, takže se&nbsp;tedy charakter řeky postupně mění. Doufám, že&nbsp;mému miláčkovi nehrozí žádné nebezpečí&nbsp;– alespoň ne&nbsp;větší, než s&nbsp;jakým lze počítat; jsme ovšem v&nbsp;rukou božích.</span></p>
        <p class="chunk" data-nb-ref-number="5" data-nb-words="208" data-nb-chars="1261"><span class="idea" data-nb-ref-number="5" id="idea5" data-nb-words="208" data-nb-chars="1261"><em>2. listopadu, večer.</em>&nbsp;– Celý den jsme jeli. Kraj je&nbsp;stále divočejší a&nbsp;mo­hutné výběžky Karpat, které nám z&nbsp;Veresti připadaly tak vzdálené a&nbsp;nevysoké nad obzorem, jako by&nbsp;se&nbsp;teď kolem nás shlukovaly a&nbsp;uzavíraly nám cestu. Oba máme dobrou náladu a&nbsp;jeden druhého se&nbsp;snažíme povzbuzovat, a&nbsp;tím zároveň povzbuzovat sebe sama. Podle dr. Van Helsinga dorazíme k&nbsp;Borgoskému průsmyku ráno. Stavení jsou tu&nbsp;řídce roztroušena a&nbsp;profesor řekl, že&nbsp;poslední koně, které opatřil, si&nbsp;budeme muset ponechat, protože už&nbsp;asi nebudeme moci přepřahat. Profesor přikoupil k&nbsp;dvěma, které jsme vyměnili, ještě další dva, takže máme primitivní čtyřspřeží. Jsou to&nbsp;trpěliví a&nbsp;hodní koníčci a&nbsp;dají nám málo práce. Žádné spolucestující nevezeme, takže klidně mohu řídit i&nbsp;já. Do&nbsp;průsmyku vjedeme za&nbsp;denního světla; dříve tam ani nechceme dorazit. Nijak proto nespěcháme a&nbsp;oba jsme si&nbsp;dopřáli vydatný odpočinek. Co&nbsp;nám asi přinese zítřek? Musíme najít místo, kde můj ubohý miláček tolik trpěl. Snad nás Bůh povede správnou cestou a&nbsp;bude milostivě chránit mého manžela a&nbsp;ty, kdo jsou nám tak drazí a&nbsp;jimž hrozí smrtelné nebezpečí. Já&nbsp;bohužel jsem v&nbsp;božích očích nečistá a&nbsp;zůstanu jí&nbsp;tak dlouho, dokud milostivě nesvolí, abych před ním směla hrdě stát jako člověk, na&nbsp;němž už&nbsp;netkví jeho hněv.</span></p>
        <h3 id="memorandum-abrahama-van-helsinga" class="chunk" data-nb-ref-number="6" data-nb-words="4" data-nb-chars="32"><span class="idea" data-nb-ref-number="6" id="idea6" data-nb-words="4" data-nb-chars="32">MEMORANDUM ABRAHAMA VAN HELSINGA</span></h3>
        <p class="chunk" data-nb-ref-number="7" data-nb-words="196" data-nb-chars="1085"><span class="idea" data-nb-ref-number="7" id="idea7" data-nb-words="196" data-nb-chars="1085"><em>4. listopadu.</em>&nbsp;– Toto je&nbsp;určeno mému starému věrnému příteli MUDr.&nbsp;Johnu Sewardovi z&nbsp;Purfleetu v&nbsp;Londýně pro případ, že&nbsp;bych ho&nbsp;snad již neměl spatřiti. Budiž mu&nbsp;to&nbsp;vysvětlením. Je&nbsp;ráno a&nbsp;toto píši u&nbsp;ohně, který jsem udržoval celou noc&nbsp;– paní Mina mi&nbsp;při tom pomáhala. Je&nbsp;chladno, chladno, citelné chladno; šedá těžká obloha je&nbsp;plna sněhu, a&nbsp;až ten napadá, zůstane ležeti celou zimu, protože půda již natolik ztvrdla, že&nbsp;ho&nbsp;nemůže vsáknouti. Zřejmě to&nbsp;zapůsobilo i&nbsp;na paní Minu; byla celý den tak zádumčivá, že&nbsp;jsem ji&nbsp;ani nepoznával. Spala a&nbsp;spala a&nbsp;spala. Ona, která je&nbsp;jindy tak živá, nedělala celý den doslova nic, a&nbsp;dokonce ztratila chuť k&nbsp;jídlu. Ani si&nbsp;nepíše do&nbsp;deníčku, do&nbsp;něhož každou volnou chvíli tak pořádně zapisovala. Mám pocit, že&nbsp;tu&nbsp;něco není v&nbsp;pořádku. Dnes večer však poněkud oživla. Dlouhý denní spánek ji&nbsp;zřejmě osvěžil a&nbsp;vzpružil; teď je&nbsp;veselá a&nbsp;milá jako jindy. Při západu slunce jsem se&nbsp;ji&nbsp;pokusil hypnotizovati, ale bohužel marně; má&nbsp;moc nad ní&nbsp;den ode dne slábne a&nbsp;dnes večer mě&nbsp;již zcela opustila. Nu, děj se&nbsp;vůle boží&nbsp;– ať&nbsp;bude jakákoli a&nbsp;povede nás kamkoli!</span></p>
        <p class="chunk" data-nb-ref-number="8" data-nb-words="28" data-nb-chars="169"><span class="idea" data-nb-ref-number="8" id="idea8" data-nb-words="28" data-nb-chars="169">A&nbsp;teď k&nbsp;tomu, co&nbsp;se&nbsp;událo. Protože neumím jako paní Mina psáti těsnopisem, musím vše zapisovati starosvětsky neohrabaně sám, aby snad nezůstal ani jeden den bez záznamu.</span></p>
        <p class="chunk" data-nb-ref-number="9" data-nb-words="103" data-nb-chars="661"><span class="idea" data-nb-ref-number="9" id="idea9" data-nb-words="103" data-nb-chars="661">Včera ráno krátce po&nbsp;východu slunce jsme dorazili k&nbsp;Borgoskému průsmyku. Když jsem předtím zpozoroval příznaky přicházejícího rozbřesku, přichystal jsem se&nbsp;k&nbsp;hypnóze. Zastavili jsme kočár a&nbsp;vystoupili, aby nás nic nevyrušilo. Z&nbsp;kožišin jsem upravil lože, paní Mina si&nbsp;lehla a&nbsp;jako obvykle, jenom ještě pomaleji a&nbsp;na ještě kratší dobu podlehla hypnotickému spánku. Odpověď byla stejná jako předtím: „Tma a&nbsp;šumění vody.“ Vzápětí se&nbsp;probudila, čilá a&nbsp;zářící, vyjeli jsme a&nbsp;brzy jsme dorazili k&nbsp;průsmyku. Sotva jsme tam dojeli, celá se&nbsp;rozhořela dychtivostí. Projevila se&nbsp;v&nbsp;ní nějaká nová předvídavost; ukázala totiž na&nbsp;jednu cestu a&nbsp;prohlásila: „Musíme jeti tudy.“</span></p>
        <p class="chunk" data-nb-ref-number="10" data-nb-words="3" data-nb-chars="14"><span class="idea" data-nb-ref-number="10" id="idea10" data-nb-words="3" data-nb-chars="14">„Jak to&nbsp;víte?“</span></p>
        <p class="chunk" data-nb-ref-number="11" data-nb-words="19" data-nb-chars="102"><span class="idea" data-nb-ref-number="11" id="idea11" data-nb-words="19" data-nb-chars="102">„Jak bych to&nbsp;nevěděla?“ odpověděla a&nbsp;po chvíli dodala: „Nejel snad po&nbsp;ní&nbsp;můj Jonathan a&nbsp;nepsal o&nbsp;tom?“</span></p>
        <p class="chunk" data-nb-ref-number="12" data-nb-words="39" data-nb-chars="231"><span class="idea" data-nb-ref-number="12" id="idea12" data-nb-words="39" data-nb-chars="231">Zprvu mi&nbsp;to&nbsp;připadalo trochu podivné, ale pak jsem si&nbsp;ověřil, že&nbsp;tu&nbsp;opravdu odbočuje pouze jedna cesta. Je&nbsp;zřejmě málo používaná a&nbsp;značně se&nbsp;liší od&nbsp;dostavníkové silnice z&nbsp;Bukoviny do&nbsp;Bystřice, která je&nbsp;širší, tvrdší a&nbsp;uježděnější.</span></p>
        <p class="chunk" data-nb-ref-number="13" data-nb-words="212" data-nb-chars="1216"><span class="idea" data-nb-ref-number="13" id="idea13" data-nb-words="212" data-nb-chars="1216">Pustili jsme se&nbsp;tedy tudy; když jsme míjeli další odbočky&nbsp;– nebyli jsme si&nbsp;ovšem nikdy jisti, zda to&nbsp;vůbec jsou cesty, byly zanedbané a&nbsp;lehce zaváté sněhem&nbsp;–, koně si&nbsp;vždycky věděli rady. Popustil jsem jim otěže a&nbsp;oni trpělivě klusali vpřed. Postupně jsme míjeli všechno, o&nbsp;čem se&nbsp;Jonathan zmiňoval ve&nbsp;svém báječném deníku. Jeli jsme hodně dlouho, mnoho a&nbsp;mnoho hodin. Hned zpočátku jsem poradil paní Mině, aby spala. Po&nbsp;chvilce se&nbsp;jí&nbsp;podařilo usnouti a&nbsp;celou dobu spala. Nakonec jsem pojal podezření a&nbsp;chtěl jsem ji&nbsp;vzbuditi. Ona však spala tak tvrdě, že&nbsp;všechny pokusy probuditi ji&nbsp;byly marné. Příliš prudce jsem ji&nbsp;ze&nbsp;spánku vytrhnouti nechtěl; strachoval jsem se, abych jí&nbsp;neublížil. Vím přece, kolik toho protrpěla, a&nbsp;občas je&nbsp;pro ni&nbsp;spánek blahodárný. Sám jsem si&nbsp;však asi také zdříml; najednou jsem totiž měl pocit provinění, jako bych se&nbsp;byl něčeho dopustil. Znenadání jsem sebou trhl, otěže v&nbsp;ruce, ale koně klidně klusali dále. Pohlédl jsem za&nbsp;sebe a&nbsp;paní Mina pořád spala. Už&nbsp;se&nbsp;pomalu chýlilo k&nbsp;soumraku a&nbsp;nad sněhem zářil velký žlutý kotouč slunce, takže jsme vrhali na&nbsp;srázné horské úbočí dlouhý stín. Stále jsme stoupali&nbsp;– víc a&nbsp;víc, a&nbsp;krajina byla tak divoká a&nbsp;skalnatá, jako by&nbsp;tady byl konec světa.</span></p>
        <p class="chunk" data-nb-ref-number="14" data-nb-words="343" data-nb-chars="1911"><span class="idea" data-nb-ref-number="14" id="idea14" data-nb-words="343" data-nb-chars="1911">Nakonec jsem přece paní Minu probudil; tentokráte to&nbsp;šlo snad­no a&nbsp;začal jsem ji&nbsp;nutiti k&nbsp;hypnotickému spánku. Pokoušel jsem se&nbsp;vytrvale, až&nbsp;jsem náhle zjistil, že&nbsp;nás obklopuje tma. Rozhlédl jsem se&nbsp;a&nbsp;shledal, že&nbsp;slunce už&nbsp;zapadlo. Paní Mina se&nbsp;zasmála; otočil jsem se&nbsp;a&nbsp;pohlédl na&nbsp;ni. Byla úplně probuzená a&nbsp;vypadala tak dobře, jak ještě nevypadala od&nbsp;oné noci, kdy jsme poprvé vešli do&nbsp;domu hraběte v&nbsp;Carfaxu. Překvapilo mě&nbsp;to&nbsp;a&nbsp;znepokojilo, jenže paní Mina byla tak veselá, milá a&nbsp;pozorná, že&nbsp;jsem zapomněl na&nbsp;všechen strach. Rozdělal jsem oheň&nbsp;– vzali jsme s&nbsp;sebou zásobu dříví&nbsp;–, vypřáhl koně, uvázal je&nbsp;nedaleko a&nbsp;nakrmil. Paní Mina zatím připravila večeři. Když jsem se&nbsp;vrátil k&nbsp;ohni, měla ji&nbsp;už&nbsp;hotovou. Chtěl jsem jí&nbsp;posloužiti, jenže ona se&nbsp;usmála a&nbsp;pravila, že&nbsp;se&nbsp;již najedla&nbsp;– prý měla takový hlad, že&nbsp;nemohla čekat. To&nbsp;se&nbsp;mi&nbsp;nezamlouvalo a&nbsp;měl jsem vážné pochybnosti; bál jsem se&nbsp;však ji&nbsp;vylekati a&nbsp;raději jsem mlčel. Paní Mina mi&nbsp;podala jídlo a&nbsp;já je&nbsp;snědl sám; pak jsme se&nbsp;zahalili do&nbsp;kožichů a&nbsp;ulehli k&nbsp;ohni. Řekl jsem jí, aby spala, že&nbsp;budu hlídati. Jenže vzápětí jsem na&nbsp;hlídání plně zapomněl, a&nbsp;když jsem si&nbsp;náhle uvědomil, že&nbsp;bych měl hlídati, všiml jsem si, že&nbsp;leží klidně, ale že&nbsp;je&nbsp;vzhůru a&nbsp;pozoruje mě&nbsp;jasným zrakem. Toto se&nbsp;opakovalo ještě jednou nebo dvakrát. Spal jsem dobře až&nbsp;skoro do&nbsp;rozbřesku. Sotva jsem se&nbsp;probudil, pokusil jsem se&nbsp;ji&nbsp;hypnotizovati, ale ačkoli poslušně zavřela oči, bohužel neusnula. Slunce stoupalo výš a&nbsp;výš, a&nbsp;pak se&nbsp;konečně dostavil hluboký spánek, jenže tak hluboký, že&nbsp;se&nbsp;neprobudila. Zapřáhl jsem koně, všechno jsem připravil, a&nbsp;potom jsem ji&nbsp;musel zdvihnouti a&nbsp;spící odnésti do&nbsp;kočáru. Paní Mina dosud spí a&nbsp;spí a&nbsp;ve spánku vypadá zdravěji a&nbsp;růžověji než předtím. Nezamlouvá se&nbsp;mi&nbsp;to. A&nbsp;bojím se, bojím, bojím&nbsp;– bojím se&nbsp;všeho&nbsp;– i&nbsp;myšlenek, musíme se&nbsp;však vydati na&nbsp;cestu. Ve&nbsp;hře, kterou hrajeme, jde o&nbsp;život a&nbsp;smrt, vlastně o&nbsp;víc, a&nbsp;nesmíme couvnouti.</span></p>
        <p class="chunk" data-nb-ref-number="15" data-nb-words="51" data-nb-chars="277"><span class="idea" data-nb-ref-number="15" id="idea15" data-nb-words="51" data-nb-chars="277"><em>5. listopadu, ráno.</em>&nbsp;– Musím býti velmi přesný, protože i&nbsp;když jsme my&nbsp;dva spolu už&nbsp;spatřili dost zvláštních věcí, mohl byste si&nbsp;v&nbsp;prvním okamžiku třeba pomysleti, že&nbsp;já, Van Helsing, jsem se&nbsp;zbláznil&nbsp;– že&nbsp;ty&nbsp;četné hrůzy a&nbsp;dlouhý nápor na&nbsp;mé&nbsp;nervy mě&nbsp;nakonec připravily o&nbsp;rozum.</span></p>
        <p class="chunk" data-nb-ref-number="16" data-nb-words="399" data-nb-chars="2225"><span class="idea" data-nb-ref-number="16" id="idea16" data-nb-words="399" data-nb-chars="2225">Celý včerejšek jsme jeli, stále víc jsme se&nbsp;blížili k&nbsp;horám a&nbsp;projížděli krajinou čím dál divočejší a&nbsp;pustší. Jsou tu&nbsp;velké, srázné propasti, mnoho vodopádů a&nbsp;člověku připadá, jako by&nbsp;tu&nbsp;příroda kdysi byla popustila uzdu svým choutkám. Paní Mina neustále spala, a&nbsp;i když jsem měl hlad a&nbsp;utišil ho, ji&nbsp;jsem nemohl probuditi – ani k&nbsp;jídlu. Začal mě&nbsp;svírati strach, aby na&nbsp;ni&nbsp;tento kraj nezačal působiti svým zhoubným kouzlem; ten upíří křest mohl totiž oslabiti její odolnost. Řekl jsem si: „Budiž, má-li tedy ona spáti celý den, nebudu já&nbsp;spáti v&nbsp;noci.“ A&nbsp;jak jsme tak jeli tou hrbolatou, starou a&nbsp;mizernou cestou, svěsil jsem hlavu a&nbsp;spal. Opět jsem se&nbsp;probudil s&nbsp;pocitem viny a&nbsp;ztráty času, ale paní Mina dosud spala a&nbsp;slunce se&nbsp;již sklánělo k&nbsp;obzoru. Jenže všechno bylo úplně změněné; temné hory jako by&nbsp;byly vzdálené a&nbsp;my jsme se&nbsp;blížili k&nbsp;temeni srázné hory, na&nbsp;níž stál zámek, jaký popisuje Jonathan ve&nbsp;svém deníku. Znovu mě&nbsp;zaplavily současně radost i&nbsp;strach&nbsp;– vždyť teď už&nbsp;je&nbsp;konec nablízku, ať&nbsp;už&nbsp;takový či&nbsp;onaký. Probudil jsem paní Minu a&nbsp;znovu jsem se&nbsp;pokusil ji&nbsp;hypnotizovati; ale bohužel marně. Bylo již pozdě, a&nbsp;ještě než nás zahalila hluboká tma&nbsp;– paprsky slunce zapadlého již za&nbsp;obzor se&nbsp;totiž růžově odrážely od&nbsp;sněhu a&nbsp;nastával dlouhý soumrak&nbsp;–, jsem vypřáhl koně a&nbsp;na chráněném místě je&nbsp;nakrmil. Pak jsem rozdělal oheň a&nbsp;upravil u&nbsp;něho pohodlné sedátko z&nbsp;kožišin, kam se&nbsp;paní Mina, která se&nbsp;mezitím v&nbsp;dobré náladě probudila, usadila. Připravil jsem jídlo, ona však odmítla jísti, protože prý prostě nemá hlad. Nenaléhal jsem na&nbsp;ni; věděl jsem, že&nbsp;by&nbsp;to&nbsp;bylo zbytečné. Sám jsem se&nbsp;však najedl, protože musím pro všechny případy zůstati při síle. Potom z&nbsp;obavy před tím, k&nbsp;čemu by&nbsp;mohlo dojíti, jsem kolem místa, kde paní Mina seděla, narýsoval velký kruh&nbsp;– aby se&nbsp;necítila stísněna&nbsp;– a&nbsp;na něj jsem rozdrobil kousíčky hostie. Roztrousil jsem je&nbsp;tak jemně, že&nbsp;celý kruh byl dokonale chráněn. Paní Mina seděla celou dobu nehnutě&nbsp;– jako by&nbsp;byla mrtvá, a&nbsp;postupně bledla, až&nbsp;byla bělejší než sníh. Nepromluvila jediné slovo. Když jsem však k&nbsp;ní přisedl, přitiskla se&nbsp;ke&nbsp;mně a&nbsp;já poznal, že&nbsp;se&nbsp;ta&nbsp;ubohá duše chvěje od&nbsp;hlavy k&nbsp;patě tak prudce, až&nbsp;se&nbsp;mi&nbsp;sevřelo srdce. Jakmile se&nbsp;trochu uklidnila, zeptal jsem se&nbsp;jí:</span></p>
        <p class="chunk" data-nb-ref-number="17" data-nb-words="25" data-nb-chars="153"><span class="idea" data-nb-ref-number="17" id="idea17" data-nb-words="25" data-nb-chars="153">„Nechcete přistoupiti blíž k&nbsp;ohni?“ Chtěl jsem si&nbsp;totiž vyzkoušeti, co&nbsp;může. Poslušně vstala, ale po&nbsp;jediném kroku se&nbsp;zarazila a&nbsp;stála, jako by&nbsp;ochrnula.</span></p>
        <p class="chunk" data-nb-ref-number="18" data-nb-words="67" data-nb-chars="398"><span class="idea" data-nb-ref-number="18" id="idea18" data-nb-words="67" data-nb-chars="398">„Proč nejdete dále?“ otázal jsem se. Zavrtěla hlavou a&nbsp;vrátila se&nbsp;zpět na&nbsp;místo, kde seděla. Posadila se, pohlédla na&nbsp;mě&nbsp;široce rozevřenýma očima, jako by&nbsp;se&nbsp;právě probrala ze&nbsp;spánku, stručně řekla: „Nemohu!“ a&nbsp;odmlčela se. Zaradoval jsem se, neboť jsem věděl, že&nbsp;to, co&nbsp;nemůže ona, nedokáže nikdo z&nbsp;těch, jichž jsem se&nbsp;obával. Jejímu tělu sice hrozí nebezpečí, ale alespoň její duše je&nbsp;zachráněna!</span></p>
        <p class="chunk" data-nb-ref-number="19" data-nb-words="290" data-nb-chars="1696"><span class="idea" data-nb-ref-number="19" id="idea19" data-nb-words="290" data-nb-chars="1696">Vtom začali uvázaní koně řičeti a&nbsp;vzpínati se; musel jsem k&nbsp;nim zajíti a&nbsp;chlácholiti je. Sotva na&nbsp;sobě ucítili mé&nbsp;dlaně, tiše ržáli, jakoby z&nbsp;radosti, olizovali mi&nbsp;ruce a&nbsp;na chvíli se&nbsp;uklidnili. Zašel jsem k&nbsp;nim mnohokrát za&nbsp;noc, dokud nenadešla ona chladná hodina, kdy se&nbsp;nad celou přírodou snáší hluboký klid; můj příchod je&nbsp;pokaždé utišil. Později začal oheň dohasínati, a&nbsp;protože se&nbsp;náhle snesla chumelenice a&nbsp;přinesla s&nbsp;sebou mrazivou mlhu, usoudil jsem, že&nbsp;bych měl přiložiti. Hlubokou tmou prosvítal nepatrný jas, jaký vždycky kolem sebe šíří sníh, a&nbsp;mně připadalo, že&nbsp;se&nbsp;sněhové vločky a&nbsp;cáry mlhy pomalu přeměňují v&nbsp;ženské postavy s&nbsp;vlajícími šaty. To&nbsp;všechno se&nbsp;dálo v&nbsp;mrtvém ponurém tichu, jen koně ržáli a&nbsp;krčili se, jako by&nbsp;se&nbsp;děsili něčeho hrozného. Začal se&nbsp;mě&nbsp;zmocňovati strach&nbsp;– příšerný strach; ale vzápětí jsem si&nbsp;uvědomil, že&nbsp;kruh, v&nbsp;němž stojím, mi&nbsp;skýtá bezpečí. Rovněž jsem začal sám sebe přesvědčovati, že&nbsp;mé&nbsp;vidiny jsou způsobeny nocí, tmou, vším prožitým vzrušením a&nbsp;strašnou úzkostí, kterou pociťuji. Bylo mi, jako by&nbsp;se&nbsp;proti mně spikly vzpomínky na&nbsp;všechny Jonathanovy hrůzné zážitky; sněhové vločky a&nbsp;mlha začaly vířiti a&nbsp;kroužiti kolem, až&nbsp;se&nbsp;mi&nbsp;před očima zjevily nezřetelné postavy těch žen, které ho&nbsp;chtěly políbiti. Koně se&nbsp;začali tisknouti břichem k&nbsp;zemi a&nbsp;zděšeně sténali jako lidé, když je&nbsp;něco bolí. Strach je&nbsp;úplně ochromil, ani se&nbsp;nepokoušeli o&nbsp;útěk. Když se&nbsp;přízračné postavy přiblížily a&nbsp;kroužily kolem nás, jal mě&nbsp;strach o&nbsp;drahou paní Minu. Pohlédl jsem na&nbsp;ni, ale ona klidně seděla a&nbsp;jen se&nbsp;na&nbsp;mě&nbsp;usmála. Chtěl jsem přistoupiti k&nbsp;ohni a&nbsp;přiložiti, ale chytila mě&nbsp;za&nbsp;paži, zadržela a&nbsp;hlasem tak tichým, jaký zaslechne člověk jen ve&nbsp;snění, mi&nbsp;pošeptala:</span></p>
        <p class="chunk" data-nb-ref-number="20" data-nb-words="20" data-nb-chars="100"><span class="idea" data-nb-ref-number="20" id="idea20" data-nb-words="20" data-nb-chars="100">„Ne! Ne! Nechoďte z&nbsp;kruhu! Tady jste v&nbsp;bezpečí.“ Obrátil jsem se, podíval se&nbsp;jí&nbsp;do&nbsp;očí a&nbsp;podivil se:</span></p>
        <p class="chunk" data-nb-ref-number="21" data-nb-words="19" data-nb-chars="86"><span class="idea" data-nb-ref-number="21" id="idea21" data-nb-words="19" data-nb-chars="86">„A&nbsp;co vy? O&nbsp;sebe se&nbsp;nebojím, ale o&nbsp;vás!“ Nato se&nbsp;zasmála&nbsp;– tiše a&nbsp;trpce, a&nbsp;odpověděla:</span></p>
        <p class="chunk" data-nb-ref-number="22" data-nb-words="160" data-nb-chars="938"><span class="idea" data-nb-ref-number="22" id="idea22" data-nb-words="160" data-nb-chars="938">„Bojíte se&nbsp;<em>o&nbsp;mne</em>? Proč? Nikdo na&nbsp;celém světě není před nimi bezpečnější než já!“ Nepochopil jsem smysl jejích slov, ale vtom se&nbsp;v&nbsp;závanu větru vzedmul plamen a&nbsp;v&nbsp;jeho svitu jsem zahlédl rudou jizvu na&nbsp;jejím čele. A&nbsp;už jsem bohužel pochopil! I&nbsp;kdybych nebyl pochopil, zakrátko bych si&nbsp;to&nbsp;byl uvědomil, protože se&nbsp;vířící sněžné a&nbsp;mlžné postavy stále více blížily, zůstávaly však vně posvěceného kruhu. Potom se&nbsp;začaly zhmotňovati, až&nbsp;– a&nbsp;pokud mi&nbsp;Bůh neodňal rozum, tak jsem to&nbsp;viděl na&nbsp;vlastní oči&nbsp;– stály přede mnou z&nbsp;masa a&nbsp;krve ony tři ženy, které Jonathan spatřil v&nbsp;místnosti, kde ho&nbsp;hodlaly políbiti na&nbsp;hrdlo. Poznal jsem jejich kypré tvary, jasné tvrdé oči, bílé zuby, růžovou pleť a&nbsp;smyslné rty. Neustále se&nbsp;usmívaly na&nbsp;ubohou paní Minu, nočním tichem se&nbsp;rozlehl jejich smích, napřáhly paže, ukázaly na&nbsp;ni&nbsp;a&nbsp;oním sladkým perlivým hlasem, který Jonathanovi připomínal nesnesitelně lahodný zvuk rozehraných sklenic s&nbsp;vodou, ji&nbsp;lákaly:</span></p>
        <p class="chunk" data-nb-ref-number="23" data-nb-words="134" data-nb-chars="758"><span class="idea" data-nb-ref-number="23" id="idea23" data-nb-words="134" data-nb-chars="758">„Pojď, sestřičko! Pojď k&nbsp;nám! Pojď! Pojď!“ Zděšeně jsem se&nbsp;ohlédl na&nbsp;paní Minu, ale srdce mi&nbsp;radostí poskočilo; výraz hrůzy v&nbsp;jejích očích, odporu a&nbsp;hnusu mi&nbsp;dodaly naději. Uchopil jsem kus dřeva, který ležel opodál, a&nbsp;s&nbsp;hostií v&nbsp;druhé ruce jsem vykročil proti nim k&nbsp;ohni. Couvaly přede mnou a&nbsp;smály se&nbsp;nehlučným, příšerným smíchem. Přiložil jsem do&nbsp;ohně, a&nbsp;vůbec jsem se&nbsp;jich už&nbsp;nebál; pochopil jsem, že&nbsp;jsme oba proti nim chráněni. Dokud jsem byl vyzbrojen hostií, nemohly se&nbsp;ke&nbsp;mně přiblížiti, a&nbsp;v&nbsp;bezpečí byla i&nbsp;paní Mina uvnitř kruhu, který nemohla opustiti a&nbsp;do něhož ony zase nemohly vkročiti. Koně přestali ržáti a&nbsp;tiše leželi na&nbsp;zemi; padal na&nbsp;ně&nbsp;lehký sníh a&nbsp;pokrýval je&nbsp;bílým příkrovem. Pochopil jsem, že&nbsp;ubohá zvířata jsou už&nbsp;mimo všechen strach…</span></p>
        <p class="chunk" data-nb-ref-number="24" data-nb-words="58" data-nb-chars="353"><span class="idea" data-nb-ref-number="24" id="idea24" data-nb-words="58" data-nb-chars="353">A&nbsp;tak jsme čekali, až&nbsp;se&nbsp;červánky úsvitu začnou prodírati sněž­ným šerem. Byl jsem pln zoufalství, strachu, zármutku a&nbsp;děsu, ale sotva nádherné slunce začalo pomalu stoupati nad obzor, vjel do&nbsp;mě&nbsp;život. Již při prvních záblescích jitra se&nbsp;příšerné postavy rozplynuly ve&nbsp;vířící mlhu a&nbsp;sníh a&nbsp;cáry průzračných stínů se&nbsp;vznášely směrem k&nbsp;zámku, až&nbsp;zmizely.</span></p>
        <p class="chunk" data-nb-ref-number="25" data-nb-words="98" data-nb-chars="563"><span class="idea" data-nb-ref-number="25" id="idea25" data-nb-words="98" data-nb-chars="563">Jak se&nbsp;blížil úsvit, obrátil jsem se&nbsp;bezděčně k&nbsp;paní Mině s&nbsp;úmyslem ji&nbsp;hypnotizovati; zřejmě však náhle upadla do&nbsp;hlubokého spánku a&nbsp;nemohl jsem ji&nbsp;probuditi. Pokusil jsem se&nbsp;tedy hypnotizovati ji&nbsp;ve&nbsp;spánku, vůbec však nereagovala, a&nbsp;mezitím se&nbsp;již rozednilo. Stále ještě se&nbsp;neodvažuji hnouti se&nbsp;z&nbsp;místa. Podpálil jsem znovu oheň a&nbsp;šel se&nbsp;podívati na&nbsp;koně; jsou mrtvi. Dnes tu&nbsp;mám mnoho práce, a&nbsp;zatím počkám, až&nbsp;slunce bude vysoko nad obzorem; musím se&nbsp;totiž odebrati na&nbsp;místa, kde zárukou mého bezpečí bude pouze svit slunce, i&nbsp;když bude zastřen mlhou a&nbsp;sněhem.</span></p>
        <p class="chunk" data-nb-ref-number="26" data-nb-words="20" data-nb-chars="111"><span class="idea" data-nb-ref-number="26" id="idea26" data-nb-words="20" data-nb-chars="111">Nyní se&nbsp;posilním snídaní, a&nbsp;pak se&nbsp;vypravím za&nbsp;svým strašným úkolem. Paní Mina stále spí, a&nbsp;bohudík spí klidně…</span></p>
        <h3 id="deník-jonathana-harkera" class="chunk" data-nb-ref-number="27" data-nb-words="3" data-nb-chars="23"><span class="idea" data-nb-ref-number="27" id="idea27" data-nb-words="3" data-nb-chars="23">DENÍK JONATHANA HARKERA</span></h3>
        <p class="chunk" data-nb-ref-number="28" data-nb-words="96" data-nb-chars="538"><span class="idea" data-nb-ref-number="28" id="idea28" data-nb-words="96" data-nb-chars="538"><em>4. listopadu, večer.</em>&nbsp;– Nehoda parního člunu nás značně zdržela. Nebýt jí, dávno už&nbsp;bychom byli ten člun předhonili a&nbsp;má drahá Mina by&nbsp;už&nbsp;teď byla osvobozena. Bojím se&nbsp;myslet na&nbsp;ni, tak vzdálenou na&nbsp;pláních u&nbsp;strašného zámku. Opatřili jsme si&nbsp;koně a&nbsp;pojedeme po&nbsp;stopách. Tohle píšu, zatímco Godalming končí přípravy. Své zbraně máme s&nbsp;sebou. Szganyové ať&nbsp;se&nbsp;mají na&nbsp;pozoru, jestli se&nbsp;chtějí s&nbsp;námi utkat! Ach, kdyby tu&nbsp;jen byli Morris a&nbsp;Seward! Nezbývá než doufat. Kdybych už&nbsp;víc nemohl psát, pak sbohem, Mino! Bůh ti&nbsp;žehnej a&nbsp;ochraňuj tě!</span></p>
        <h3 id="deník-dr-sewarda" class="chunk" data-nb-ref-number="29" data-nb-words="3" data-nb-chars="17"><span class="idea" data-nb-ref-number="29" id="idea29" data-nb-words="3" data-nb-chars="17">DENÍK Dr. SEWARDA</span></h3>
        <p class="chunk" data-nb-ref-number="30" data-nb-words="90" data-nb-chars="510"><span class="idea" data-nb-ref-number="30" id="idea30" data-nb-words="90" data-nb-chars="510"><em>5. listopadu.</em>&nbsp;– Za&nbsp;úsvitu jsme zahlédli tlupu Szganyů, ujížděli s&nbsp;žebřiňákem od&nbsp;řeky. Rojili se&nbsp;kolem vozu a&nbsp;uháněli jako posedlí. Lehce sněží a&nbsp;vzduch se&nbsp;tetelí zvláštním vzrušením. Snad to&nbsp;zaviňují naše rozjitřené city, ale padá na&nbsp;nás podivná tíseň. Zdáli se&nbsp;ozývá vytí vlků; sníh je&nbsp;vyhání z&nbsp;hor do&nbsp;údolí. Mohli by&nbsp;nám být nebezpeční, zejména kdyby na&nbsp;nás zaútočili ze&nbsp;všech stran. Koně už&nbsp;jsou skoro připraveni a&nbsp;zakrátko vyrazíme. Jedeme vstříc něčí smrti. Pouze Bůh ví, kdo, kde, co, kdy či&nbsp;jak to&nbsp;bude…</span></p>
        <h3 id="memorandum-dr-van-helsinga" class="chunk" data-nb-ref-number="31" data-nb-words="4" data-nb-chars="27"><span class="idea" data-nb-ref-number="31" id="idea31" data-nb-words="4" data-nb-chars="27">MEMORANDUM Dr. VAN HELSINGA</span></h3>
        <p class="chunk" data-nb-ref-number="32" data-nb-words="226" data-nb-chars="1278"><span class="idea" data-nb-ref-number="32" id="idea32" data-nb-words="226" data-nb-chars="1278"><em>5. listopadu, odpoledne</em>.&nbsp;– Nejsem tedy šílený! Děkuji pokorně Bohu za&nbsp;tuto milost, ačkoli dokázati to&nbsp;bylo příšerné. Nechal jsem paní Minu spáti uvnitř posvěceného kruhu a&nbsp;vydal jsem se&nbsp;k&nbsp;zámku. Kovářské kladivo, které jsem si&nbsp;přivezl z&nbsp;Veresti, mi&nbsp;přišlo vhod. Všechny dveře sice byly otevřené, ale přesto jsem je&nbsp;vysadil ze&nbsp;zrezavělých veřejí, aby je&nbsp;snad zlý úklad nebo nešťastná náhoda nezavřely a&nbsp;já se&nbsp;pak nedostal ven. V&nbsp;zámku mi&nbsp;posloužila Jonathanova trpká zkušenost. Podle toho, co&nbsp;jsem si&nbsp;z&nbsp;jeho deníku zapamatoval, jsem našel cestu do&nbsp;staré kaple, kde mě&nbsp;právě čekala má&nbsp;práce. Vzduch tam byl těžký a&nbsp;jakoby prosycený sirnými výpary; několikrát se&nbsp;mi&nbsp;zamotala hlava. Také mi&nbsp;snad hučelo v&nbsp;uších, nebo jsem snad v&nbsp;dáli slyšel výti vlky. Tu&nbsp;jsem si&nbsp;vzpomněl na&nbsp;drahou paní Minu a&nbsp;zmocnily se&nbsp;mě&nbsp;strašné obavy. Musel jsem se&nbsp;rozhodnouti. Neodvážil jsem se&nbsp;zavésti ji&nbsp;sem na&nbsp;toto místo a&nbsp;nechal jsem ji&nbsp;v&nbsp;bezpečí před upírem v&nbsp;onom posvěceném kruhu; jenže tam ji&nbsp;mohou přepadnouti vlci! Usoudil jsem nakonec, že&nbsp;můj úkol je&nbsp;zde, a&nbsp;pokud jde o&nbsp;vlky, musíme se&nbsp;podrobiti vůli boží! Stejně by&nbsp;ji&nbsp;nečekalo nic jiného než smrt a&nbsp;spása. Rozhodl jsem tedy za&nbsp;ni. U&nbsp;mne by&nbsp;volba byla snazší; raději bych skončil ve&nbsp;chřtánu vlčím než v&nbsp;hrobě upíra! Proto jsem pokračoval v&nbsp;práci.</span></p>
        <p class="chunk" data-nb-ref-number="33" data-nb-words="133" data-nb-chars="743"><span class="idea" data-nb-ref-number="33" id="idea33" data-nb-words="133" data-nb-chars="743">Věděl jsem, že&nbsp;musím najíti alespoň tři hroby&nbsp;– hroby, v&nbsp;nichž někdo spočívá. Hledal jsem tak dlouho, až&nbsp;jsem našel první. Ležela tam ve&nbsp;svém upířím spánku, tak plná života a&nbsp;smyslné krásy, až&nbsp;jsem se&nbsp;zachvěl, jako bych snad hodlal spáchati vraždu. Nepochybuji, že&nbsp;v&nbsp;dávných dobách, kdy se&nbsp;takové věci stávaly, shledal nejeden muž, který se&nbsp;vydal vykonati úkol podobný mému, že&nbsp;mu&nbsp;k&nbsp;němu chybí odvaha a&nbsp;síla. Proto váhal, váhal a&nbsp;váhal, až&nbsp;ho&nbsp;krása a&nbsp;půvab chlípné Nemrtvé omámily; a&nbsp;zůstal u&nbsp;ní až&nbsp;do&nbsp;západu slunce, kdy končí upíří spánek. Pak se&nbsp;oči krásné ženy otevřely a&nbsp;prýštila z&nbsp;nich láska, smyslná ústa se&nbsp;nabízela k&nbsp;polibku&nbsp;– a&nbsp;muž byl slabý! A&nbsp;svět upírů získal novou oběť; další ovečka rozmnožila hrůzné a&nbsp;přízračné řady Nemrtvých!…</span></p>
        <p class="chunk" data-nb-ref-number="34" data-nb-words="130" data-nb-chars="817"><span class="idea" data-nb-ref-number="34" id="idea34" data-nb-words="130" data-nb-chars="817">Když dokonce mě&nbsp;samotného omámí přítomnost takového tvora, ležícího tu&nbsp;v&nbsp;hrobě sešlém věkem, pokrytém prachem mnoha staletí a&nbsp;zapáchajícím odporným puchem podobným tomu, který je&nbsp;v&nbsp;příbytku hraběte, pak určitě tu&nbsp;nějaké kouzlo musí býti! Ano, byl jsem omámen&nbsp;– já, Van Helsing, který vím, co&nbsp;chci, a&nbsp;mám důvod nenáviděti&nbsp;–, byl jsem omámen a&nbsp;toužil jsem odložiti celou záležitost; připadalo mi, že&nbsp;všechny mé&nbsp;síly jsou ochrnuty a&nbsp;duše zmrtvěla. Snad mě&nbsp;začala přemáhati přirozená touha po&nbsp;spánku nebo to&nbsp;podivně tíživé ovzduší. Určitě jsem pomalu sklouzával ve&nbsp;spánek, v&nbsp;onen spánek s&nbsp;otevřenýma očima člověka, poddávajícího se&nbsp;sladkému okouzlení, když tu&nbsp;proťal sněžné ticho hluboký táhlý výkřik, naplněný nezměrným zoufalstvím a&nbsp;úzkostí, že&nbsp;mě&nbsp;vyburcoval jako zvuk polnice. Dolehl totiž ke&nbsp;mně hlas drahé paní Miny.</span></p>
        <p class="chunk" data-nb-ref-number="35" data-nb-words="165" data-nb-chars="987"><span class="idea" data-nb-ref-number="35" id="idea35" data-nb-words="165" data-nb-chars="987">Vzchopil jsem se&nbsp;tedy, abych přikročil k&nbsp;hrozné povinnosti, a&nbsp;jak jsem snímal víka z&nbsp;rakví, nalezl jsem druhou ze&nbsp;snědých sester. Neodvážil jsem se&nbsp;už&nbsp;zastaviti se&nbsp;a&nbsp;hleděti na&nbsp;ni&nbsp;jako na&nbsp;její sestru, abych snad nepodlehl onomu kouzlu. Pátral jsem dál, až&nbsp;jsem ve&nbsp;velké, vysoké rakvi, jakoby určené tomu, koho milujeme nejvíce, objevil plavovlasou sestru, kterou jsem podobně jako Jonathan viděl zhmotňovati se&nbsp;z&nbsp;mlžného prachu. Byla tak půvabná, tak zářivě krásná, tak svůdně smyslná, že&nbsp;mi&nbsp;má&nbsp;mužnost, která ve&nbsp;mně vyvolává touhu milovati a&nbsp;chrániti druhé pohlaví, zatemnila mysl novým citem. Ale zoufalý výkřik drahé paní Miny mi&nbsp;bohudík dosud zněl v&nbsp;uších, a&nbsp;než jsem mohl podlehnouti, obrnil jsem se&nbsp;pro svou krutou práci. Pokud vím, prohledal jsem už&nbsp;všechny rakve, a&nbsp;protože k&nbsp;nám v&nbsp;noci přišly pouze tři Nemrtvé, usoudil jsem, že&nbsp;víc Nemrtvých tu&nbsp;už&nbsp;není. Jeden náhrobek vynikal okázalostí nad všechny ostatní; byl mohutný a&nbsp;nádherně provedený. Bylo na&nbsp;něm napsáno jediné slovo&nbsp;–</span></p>
        <p class="chunk" data-nb-ref-number="36" data-nb-words="1" data-nb-chars="7"><span class="idea" data-nb-ref-number="36" id="idea36" data-nb-words="1" data-nb-chars="7"><strong>DRACULA</strong></span></p>
        <p class="chunk" data-nb-ref-number="37" data-nb-words="59" data-nb-chars="364"><span class="idea" data-nb-ref-number="37" id="idea37" data-nb-words="59" data-nb-chars="364">Tak toto byl prokletý domov krále upírů, jemuž bylo poddáno tolik dalších Nemrtvých. Byl prázdný, což výmluvně dokazovalo správnost všeho, co&nbsp;jsem už&nbsp;věděl. Ještě předtím, než jsem se&nbsp;pustil do&nbsp;strašné práce, jíž jsem tyto ženy navracel jejich pravé mrtvé podobě, vložil jsem do&nbsp;Draculovy rakve kousek hostie, a&nbsp;tím jsem ho&nbsp;z&nbsp;tohoto hrobu Nemrtvých navždy vypudil.</span></p>
        <p class="chunk" data-nb-ref-number="38" data-nb-words="78" data-nb-chars="424"><span class="idea" data-nb-ref-number="38" id="idea38" data-nb-words="78" data-nb-chars="424">Pak jsem začal vykonávati hrůzný úkol a&nbsp;bylo mi&nbsp;z&nbsp;něho zle. Kdyby šlo pouze o&nbsp;jednu, bylo by&nbsp;to&nbsp;poměrně snadné. Ale tři! Už&nbsp;jednou jsem vykonal podobné příšerné dílo, a&nbsp;teď abych třikrát začínal vždy znovu! Už&nbsp;u&nbsp;sladké slečny Lucy to&nbsp;byl nadlidský úkol; jaké to&nbsp;asi bude u&nbsp;těchto neznámých ženštin, které žily po&nbsp;dlouhá staletí, kdy jim s&nbsp;lety přibývalo sil, a&nbsp;které by&nbsp;jistě, kdyby jen mohly, zápasily o&nbsp;své hanebné životy?</span></p>
        <p class="chunk" data-nb-ref-number="39" data-nb-words="179" data-nb-chars="1073"><span class="idea" data-nb-ref-number="39" id="idea39" data-nb-words="179" data-nb-chars="1073">Ach, příteli Johne, to&nbsp;ale byla řezničina! Kdyby mě&nbsp;neuklidňovalo pomyšlení na&nbsp;jiné mrtvé a&nbsp;na živé, nad nimiž se&nbsp;vznáší přízrak strachu, nebyl bych mohl pokračovati. Ještě teď se&nbsp;chvěji, i&nbsp;když mi&nbsp;nervy po&nbsp;celou dobu bohudík neselhaly. Kdybych ještě předtím, než se&nbsp;tělo rozpadlo v&nbsp;prach, nebyl spatřil kmitnouti se&nbsp;na&nbsp;prvním obličeji výraz radosti jako důkaz toho, že&nbsp;duše byla vysvobozena, nebyl bych v&nbsp;té řeznické práci mohl pokračovati. Nebyl bych mohl naslouchati oněm hrozným stenům, když se&nbsp;kůl probíjel k&nbsp;srdci, ani hleděti na&nbsp;křečovitě se&nbsp;svíjející tělo a&nbsp;rty pokryté krvavou pěnou. Byl bych zděšeně prchl a&nbsp;dílo zůstavil nedokončené! Teď už&nbsp;je&nbsp;však po&nbsp;všem! Nyní, když si&nbsp;vzpomenu, jak ty&nbsp;ubohé duše nepatrnou chvíli před rozpadnutím v&nbsp;prach ještě klidně spaly hlubokým spánkem mrtvých, mohu je&nbsp;už&nbsp;se&nbsp;slzami v&nbsp;očích litovati. Vždyť, příteli Johne, sotva můj nůž odřízl každé z&nbsp;nich hlavu, hned se&nbsp;začalo celé tělo rozpadati v&nbsp;prach, jako by&nbsp;se&nbsp;konečně přihlásila smrt, která měla nastati už&nbsp;před mnoha staletími, a&nbsp;jednou provždy důrazně prohlásila: „Tady jsem!“</span></p>
        <p class="chunk" data-nb-ref-number="40" data-nb-words="19" data-nb-chars="118"><span class="idea" data-nb-ref-number="40" id="idea40" data-nb-words="19" data-nb-chars="118">Než jsem opustil zámek, zabezpečil jsem všechny jeho vchody tak, aby tam hrabě jako Nemrtvý už&nbsp;nikdy nemohl vstoupiti.</span></p>
        <p class="chunk" data-nb-ref-number="41" data-nb-words="22" data-nb-chars="128"><span class="idea" data-nb-ref-number="41" id="idea41" data-nb-words="22" data-nb-chars="128">Jakmile jsem vkročil do&nbsp;kruhu, kde paní Mina spala, probudila se, a&nbsp;sotva mě&nbsp;spatřila, rozplakala se&nbsp;z&nbsp;lítosti nad mým utrpením.</span></p>
        <p class="chunk" data-nb-ref-number="42" data-nb-words="53" data-nb-chars="317"><span class="idea" data-nb-ref-number="42" id="idea42" data-nb-words="53" data-nb-chars="317">„Odejděme!“ vyzvala mě, „odejděme z&nbsp;tohoto strašného místa! Jeďme naproti mému manželu, který, jak vím, je&nbsp;na&nbsp;cestě k&nbsp;nám.“ Byla vyhublá, bledá a&nbsp;malátná, ale oči měla jasné a&nbsp;plály jí&nbsp;vroucím citem. Její bledé, nemocné vzezření jsem vítal; měl jsem ještě příliš živě v&nbsp;paměti onen růžově svěží vzhled spících upírek.</span></p>
        <p class="chunk" data-nb-ref-number="43" data-nb-words="31" data-nb-chars="144"><span class="idea" data-nb-ref-number="43" id="idea43" data-nb-words="31" data-nb-chars="144">A&nbsp;tak v&nbsp;důvěře a&nbsp;naději, a&nbsp;přesto plni obav vydáváme se&nbsp;k&nbsp;východu, vstříc našim přátelům&nbsp;– a&nbsp;<em>jemu</em>&nbsp;–. Paní Mina přece <em>ví</em>, že&nbsp;jsou na&nbsp;cestě k&nbsp;nám.</span></p>
        <h3 id="deník-miny-harkerové-1" class="chunk" data-nb-ref-number="44" data-nb-words="3" data-nb-chars="20"><span class="idea" data-nb-ref-number="44" id="idea44" data-nb-words="3" data-nb-chars="20">DENÍK MINY HARKEROVÉ</span></h3>
        <p class="chunk" data-nb-ref-number="45" data-nb-words="213" data-nb-chars="1266"><span class="idea" data-nb-ref-number="45" id="idea45" data-nb-words="213" data-nb-chars="1266"><em>6. listopadu.</em>&nbsp;– Teprve pozdě odpoledne jsme vyšli s&nbsp;profesorem směrem k&nbsp;východu, odkud, jak vím, přijíždí Jonathan. Nešli jsme rychle, ačkoli se&nbsp;cesta prudce svažovala; nesli jsme totiž těžké kožichy a&nbsp;přikrývky; nechtěli jsme riskovat, že&nbsp;bychom se&nbsp;v&nbsp;zimě a&nbsp;sněhu neměli čím zahřát. Museli jsme vzít s&nbsp;sebou také nějaké zásoby, vždyť jsme byli v&nbsp;úplné pustině, a&nbsp;pokud se&nbsp;dalo v&nbsp;chumelenici vidět, nikde nebylo ani stopy po&nbsp;lidském obydlí. Když jsme ušli asi jednu míli, obtížná chůze mě&nbsp;znavila a&nbsp;usedli jsme, abychom si&nbsp;odpočali. Ohlédli jsme se&nbsp;a&nbsp;proti obloze se&nbsp;ostře rýsoval zámek Dracula; byli jsme tak nízko pod horou, na&nbsp;níž stál, že&nbsp;nám v&nbsp;perspektivním pohledu připadalo, jako by&nbsp;hřebeny Karpat byly hluboko pod ní. Viděli jsme zámek v&nbsp;celé jeho vznešenosti, tyčící se&nbsp;ve&nbsp;výši tisíce stop nad sráznou roklí, ze&nbsp;všech stran viditelně oddělený hlubokými propastmi od&nbsp;přilehlých hor. Z&nbsp;celého zámku vyzařovalo cosi divokého a&nbsp;přízračného. V&nbsp;dáli se&nbsp;ozývalo vytí vlků. Přestože bylo daleko od&nbsp;nás a&nbsp;hustě padající sníh je&nbsp;tlumil, naplňovalo nás hrůzou. Z&nbsp;toho, jak profesor zkoumal okolí, jsem pochopila, že&nbsp;se&nbsp;snaží najít nějaké výhodné místo, kde bychom za&nbsp;útoku byli lépe chráněni. Hrbolatá cesta vedla přímo po&nbsp;svahu dolů; byla znát i&nbsp;pod napadaným sněhem.</span></p>
        <p class="chunk" data-nb-ref-number="46" data-nb-words="118" data-nb-chars="703"><span class="idea" data-nb-ref-number="46" id="idea46" data-nb-words="118" data-nb-chars="703">Za&nbsp;chvíli mi&nbsp;profesor pokynul; vstala jsem a&nbsp;zašla za&nbsp;ním. Našel báječné místo, jakýsi výklenek pod skalou, a&nbsp;příchod k&nbsp;němu chránily dva mohutné, blízko sebe stojící balvany. Profesor mě&nbsp;uchopil za&nbsp;ruku a&nbsp;zavedl dovnitř. „Podívejte se, tady budete v&nbsp;bezpečí; kdyby se&nbsp;snad vlci přiblížili, mohu vyříditi jednoho po&nbsp;druhém.“ Přinesl tam naše kožichy, upravil mi&nbsp;pohodlné lože, vyndal zásoby a&nbsp;nutil mě&nbsp;do&nbsp;jídla. Nemohla jsem však; i&nbsp;pouhý pokus něco pojíst mi&nbsp;byl odporný, a&nbsp;ačkoli bych profesorovi tak ráda vyhověla, nemohla jsem se&nbsp;k&nbsp;tomu donutit. Zatvářil se&nbsp;velmi smutně, ale nic mi&nbsp;nevyčítal. Pak vytáhl z&nbsp;brašny polní kukátko, postavil se&nbsp;na&nbsp;vrcholek skály a&nbsp;začal pátrat po&nbsp;obzoru. Náhle vykřikl:</span></p>
        <p class="chunk" data-nb-ref-number="47" data-nb-words="129" data-nb-chars="784"><span class="idea" data-nb-ref-number="47" id="idea47" data-nb-words="129" data-nb-chars="784">„Podívejte se, paní Mino! Podívejte se! Podívejte se!“ Vyskočila jsem a&nbsp;vydrápala se&nbsp;k&nbsp;němu nahoru; podal mi&nbsp;dalekohled a&nbsp;ukázal směr. Sněžilo ještě hustěji a&nbsp;sníh, hnán prudkými poryvy větru, divoce vířil. Chvilkami však vánice ustávala a&nbsp;my pak viděli hodně do&nbsp;daleka. Vyvýšenina, kde jsme stáli, nám poskytovala velký rozhled, a&nbsp;v&nbsp;dálce na&nbsp;konci bílé planiny jsem zahlédla záhyby řeky, klikatící se&nbsp;krajinou jako černá stužka. Přímo před námi, celkem nedaleko&nbsp;– vlastně tak blízko, až&nbsp;jsem se&nbsp;podivila, že&nbsp;jsme si&nbsp;jich dosud nevšimli&nbsp;– se&nbsp;blížila tlupa jezdců. Obklopovali vůz, dlouhý žebřiňák, smýkající se&nbsp;na&nbsp;nerovné cestě ze&nbsp;strany na&nbsp;stranu jako vrtící se&nbsp;psí ocásek. Jejich postavy se&nbsp;ostře rýsovaly proti sněhu a&nbsp;podle oblečení jsem poznala, že&nbsp;to&nbsp;jsou venkované nebo cikáni.</span></p>
        <p class="chunk" data-nb-ref-number="48" data-nb-words="89" data-nb-chars="525"><span class="idea" data-nb-ref-number="48" id="idea48" data-nb-words="89" data-nb-chars="525">Na&nbsp;voze byla naložena velká hranatá bedna. Při pohledu na&nbsp;ni&nbsp;mi&nbsp;poskočilo srdce; pochopila jsem, že&nbsp;se&nbsp;blíží konečné rozhodnutí. Schylovalo se&nbsp;již k&nbsp;večeru a&nbsp;já jsem dobře věděla, že&nbsp;to, co&nbsp;je&nbsp;prozatím ještě uvězněno v&nbsp;bedně, může již brzy dosáhnout nové svobody a&nbsp;vyhnout se&nbsp;v&nbsp;nejrůznějších podobách pronásledování. Vyděšeně jsem se&nbsp;obrátila k&nbsp;profesorovi; k&nbsp;mému úleku tu&nbsp;však nebyl. Vzápětí jsem ho&nbsp;však spatřila dole. Kolem skály rýsoval kruh, jaký nám skýtal ochranu minulé noci. Když skončil, postavil se&nbsp;ke&nbsp;mně a&nbsp;řekl:</span></p>
        <p class="chunk" data-nb-ref-number="49" data-nb-words="40" data-nb-chars="247"><span class="idea" data-nb-ref-number="49" id="idea49" data-nb-words="40" data-nb-chars="247">„Alespoň budete před ním v&nbsp;bezpečí!“ Vzal ode mne dalekohled a&nbsp;v&nbsp;okamžiku, kdy na&nbsp;chvíli přestalo sněžit, přelétl pohledem celý kraj pod námi. „Pohleďte, spěchají. Švihají koně a&nbsp;uhánějí ze&nbsp;všech sil.“ Pak se&nbsp;odmlčel a&nbsp;pokračoval zastřeným hlasem:</span></p>
        <p class="chunk" data-nb-ref-number="50" data-nb-words="40" data-nb-chars="238"><span class="idea" data-nb-ref-number="50" id="idea50" data-nb-words="40" data-nb-chars="238">„Chtějí nám ujeti před západem slunce. Možná že&nbsp;je&nbsp;nedostihneme. Děj se&nbsp;vůle boží!“ Vtom se&nbsp;snesl nový závan vířícího sněhu a&nbsp;nebylo vidět ani na&nbsp;krok. Vzápětí však zase přestalo sněžit, profesor znovu zaměřil dalekohled na&nbsp;pláň a&nbsp;zvolal:</span></p>
        <p class="chunk" data-nb-ref-number="51" data-nb-words="225" data-nb-chars="1367"><span class="idea" data-nb-ref-number="51" id="idea51" data-nb-words="225" data-nb-chars="1367">„Podívejte se! Podívejte se! Vidíte ty&nbsp;dva jezdce, co&nbsp;se&nbsp;sem ženou od&nbsp;jihu? To&nbsp;jsou určitě Quincey a&nbsp;John! Vezměte si&nbsp;dalekohled! Podívejte se, než vám sníh zase všechno zahalí!“ Vzala jsem ho&nbsp;a&nbsp;podívala se. Ti&nbsp;dva muži mohli být dr. Seward a&nbsp;pan Morris. Rozhodně nebyl ani jeden z&nbsp;nich Jonathan. Současně jsem však <em>věděla</em>, že&nbsp;Jonathan už&nbsp;není daleko; rozhlédla jsem se&nbsp;kolem a&nbsp;na severu jsem spatřila dva další jezdce, cválající krkolomnou rychlostí. V&nbsp;jednom jsem poznala Jonathana, a&nbsp;druhý byl tedy bezpochyby lord Godalming. I&nbsp;oni pronásledovali tlupu s&nbsp;žebřiňákem. Jakmile jsem to&nbsp;oznámila profesorovi, zajásal jako školák, pozorně hleděl, dokud mu&nbsp;v&nbsp;tom sníh nezabránil, a&nbsp;pak si&nbsp;připravil winchestrovku ke&nbsp;střelbě; opřel ji&nbsp;o&nbsp;jeden z&nbsp;balvanů chránících přístup do&nbsp;našeho úkrytu. „Jedou na&nbsp;ně,“ poznamenal. „Až nastane vhodná chvíle, napadneme cikány ze&nbsp;všech stran.“ Vytáhla jsem revolver a&nbsp;připravila si&nbsp;ho, protože vytí vlků mezitím postupně sílilo. Když chumelenice na&nbsp;chvíli ustala, znovu jsme se&nbsp;rozhlédli. Byl to&nbsp;zvláštní pohled: všude kolem nás se&nbsp;snášely velké sněhové vločky, ale o&nbsp;kousek dále už&nbsp;prudce zářilo slunce a&nbsp;pomalu se&nbsp;sklánělo k&nbsp;vzdáleným vrcholkům hor. Zapátrala jsem dalekohledem kolem dokola a&nbsp;porůznu jsem zahlédla, jak se&nbsp;k&nbsp;nám stahují skvrnky&nbsp;– jednotlivé, po&nbsp;dvou či&nbsp;po&nbsp;třech nebo i&nbsp;ve větších hloučcích: vlci se&nbsp;sbíhali ke&nbsp;kořisti.</span></p>
        <p class="chunk" data-nb-ref-number="52" data-nb-words="77" data-nb-chars="431"><span class="idea" data-nb-ref-number="52" id="idea52" data-nb-words="77" data-nb-chars="431">Čekali jsme a&nbsp;každá vteřina nám připadala jako věčnost. Vichřice se&nbsp;o&nbsp;nás divoce opírala a&nbsp;sníh vířil kolem nás v&nbsp;prudkých náporech. Chvílemi jsme neviděli na&nbsp;krok, ale jindy se&nbsp;svištící vítr přehnal jen kolem a&nbsp;jako by&nbsp;očistil celý prostor, takže jsme viděli do&nbsp;dáli. Za&nbsp;poslední dobu jsme si&nbsp;již tak navykli čekat na&nbsp;východ a&nbsp;západ slunce, že&nbsp;jsme už&nbsp;skoro přesně uhodli, kdy nastane; nyní jsme věděli, že&nbsp;slunce už&nbsp;brzy zapadne.</span></p>
        <p class="chunk" data-nb-ref-number="53" data-nb-words="92" data-nb-chars="594"><span class="idea" data-nb-ref-number="53" id="idea53" data-nb-words="92" data-nb-chars="594">Ani jsme nechtěli uvěřit svým hodinkám, že&nbsp;jsme ve&nbsp;svém skal­natém úkrytu čekali necelou hodinu; jednotlivé skupinky se&nbsp;už&nbsp;začaly nedaleko nás k&nbsp;sobě přibližovat. Vítr se&nbsp;do&nbsp;nás opíral stále divočeji a&nbsp;úporněji; vál teď vytrvale ze&nbsp;severu. Zřejmě od&nbsp;nás odehnal sněžné mraky, protože teď už&nbsp;sníh padal pouze zřídka. Už&nbsp;jsme jasně rozeznávali jednotlivé postavy obou skupin, pronásledovaných i&nbsp;pronásledovatelů. Ale pronásledovaní si&nbsp;snad ani neuvědomovali, že&nbsp;jsou stíháni&nbsp;– nebo toho nedbali; jak se&nbsp;však slunce sklánělo níž a&nbsp;níž k&nbsp;vrcholkům hor, začali nicméně uhánět dvojnásobnou rychlostí.</span></p>
        <p class="chunk" data-nb-ref-number="54" data-nb-words="33" data-nb-chars="188"><span class="idea" data-nb-ref-number="54" id="idea54" data-nb-words="33" data-nb-chars="188">Přijížděli blíž a&nbsp;blíž. Skrčili jsme se&nbsp;s&nbsp;profesorem za&nbsp;balvany a&nbsp;přichystali si&nbsp;zbraně; viděla jsem, že&nbsp;profesor je&nbsp;odhodlán nenechat je&nbsp;projet. Ani jeden z&nbsp;nich neměl tušení, že&nbsp;jsme tu.</span></p>
        <p class="chunk" data-nb-ref-number="55" data-nb-words="169" data-nb-chars="1023"><span class="idea" data-nb-ref-number="55" id="idea55" data-nb-words="169" data-nb-chars="1023">Náhle zvolaly dva hlasy: „Stůj!“ Jeden byl Jonathanův a&nbsp;chvěl se&nbsp;rozčilením; druhý, pana Morrise, zněl rozhodně, klidně a&nbsp;velitelsky. Cikáni naši řeč určitě neznají, ale tón, jímž byl rozkaz pronesen, nemohl nikoho nechat na&nbsp;pochybách, i&nbsp;kdyby byl vydán v&nbsp;jakékoli řeči. Bezděčně zastavili koně a&nbsp;současně se&nbsp;z&nbsp;jedné strany přihnal lord Godalming s&nbsp;Jonathanem a&nbsp;z&nbsp;druhé dr. Seward a&nbsp;pan Morris. Velitel cikánů, mohutný chlapík, sedící na&nbsp;koni jako přikovaný, mávl na&nbsp;pronásledovatele, aby couvli, a&nbsp;svým lidem prudkým hlasem rozkázal, aby jeli dál. Ti&nbsp;práskli do&nbsp;koní, koně vyrazili, ale naši čtyři přátelé napřáhli winchestrovky, a&nbsp;tak jim jasným způsobem přikázali, aby zůstali stát. V&nbsp;této chvíli jsme se&nbsp;my&nbsp;dva vztyčili za&nbsp;balvany a&nbsp;namířili na&nbsp;ně&nbsp;zbraně. Cikáni pochopili, že&nbsp;jsou obklíčeni, přitáhli koním uzdy a&nbsp;zarazili se. Jejich velitel se&nbsp;k&nbsp;nim obrátil a&nbsp;něco jim rozkázal; vzápětí každý cikán tasil zbraň, kterou měl při sobě, nůž či&nbsp;bambitku, a&nbsp;připravil se&nbsp;k&nbsp;boji. Každým okamžikem už&nbsp;mohlo dojít k&nbsp;střetnutí.</span></p>
        <p class="chunk" data-nb-ref-number="56" data-nb-words="111" data-nb-chars="649"><span class="idea" data-nb-ref-number="56" id="idea56" data-nb-words="111" data-nb-chars="649">Velitel cikánů prudce škubl uzdou, vyjel s&nbsp;koněm ze&nbsp;řady, ukázal napřed na&nbsp;slunce&nbsp;– teď již téměř se&nbsp;dotýkající vrcholků hor&nbsp;– a&nbsp;pak na&nbsp;zámek a&nbsp;řekl něco nesrozumitelného. Vzápětí seskočili naši čtyři muži z&nbsp;koní a&nbsp;vrhli se&nbsp;k&nbsp;vozu. Asi bych byla měla cítit strašný strach, když jsem spatřila Jonathana v&nbsp;takovém nebezpečí, ale bitevní žár mě&nbsp;zřejmě posedl stejně jako ostatní; nezaplavil mě&nbsp;strach, pouze divoká, vzdouvající se&nbsp;touha po&nbsp;činu. Velitel cikánů postřehl, kam naši tak rázně míří, a&nbsp;něco rozkázal; jeho lidé se&nbsp;okamžitě shlukli kolem vozu a&nbsp;jeden do&nbsp;druhého neukázněně strkal a&nbsp;vrážel, jak se&nbsp;horlivě snažili vykonat, co&nbsp;jim bylo řečeno.</span></p>
        <p class="chunk" data-nb-ref-number="57" data-nb-words="236" data-nb-chars="1383"><span class="idea" data-nb-ref-number="57" id="idea57" data-nb-words="236" data-nb-chars="1383">Mezitím jsem však viděla, jak se&nbsp;z&nbsp;jedné strany kruhu prodírá k&nbsp;vozu Jonathan a&nbsp;z&nbsp;druhé Quincey; bylo jasné, že&nbsp;jsou pevně odhodláni skoncovat se&nbsp;vším dřív, než slunce zapadne. Nic je&nbsp;nemohlo zadržet a&nbsp;ničím se&nbsp;nedali odradit. Nebrali sebemenší ohled ani na&nbsp;napřažené bambitky a&nbsp;blyštící se&nbsp;nože shluklých cikánů, ani na&nbsp;vlky vyjící v&nbsp;dáli. Jonathanovo neohrožené a&nbsp;očividně neústupné jednání na&nbsp;cikány zřejmě zapůsobilo; bezděčně mu&nbsp;ustoupili z&nbsp;cesty a&nbsp;nechali ho&nbsp;projít. Mrštně vyskočil na&nbsp;vůz a&nbsp;silou, která mi&nbsp;připadala neuvěřitelná, velkou bednu zvedl a&nbsp;hodil ji&nbsp;přes kolo na&nbsp;zem. Pan Morris se&nbsp;zatím násilím prodíral kruhem Szganyů. Po&nbsp;celou dobu, po&nbsp;kterou jsem bez dechu sledovala Jonathana, jsem koutkem oka sledovala pana Morrise, jak se&nbsp;úporně dere vpřed. Klestil si&nbsp;cestu a&nbsp;já jsem viděla, jak se&nbsp;vzduchem blýskají nože, jimiž po&nbsp;něm cikáni bodali. Pan Morris se&nbsp;jim bránil loveckým nožem a&nbsp;v&nbsp;první chvíli jsem myslela, že&nbsp;také on&nbsp;jimi bez pohromy pronikl; jak však přiskočil po&nbsp;bok Jonathanovi, který mezitím už&nbsp;byl dole z&nbsp;vozu, všimla jsem si, že&nbsp;si&nbsp;levou rukou přidržuje bok a&nbsp;mezi prsty mu&nbsp;prýští krev. Nijak se&nbsp;však nedal odradit, a&nbsp;zatímco se&nbsp;Jonathan zoufale vrhl k&nbsp;jednomu konci bedny a&nbsp;nepálskou dýkou se&nbsp;pokoušel vypáčit víko, zaútočil zabijákem na&nbsp;druhý konec bedny. Pod náporem obou mužů začalo víko povolovat, hřeby se&nbsp;skřípavě draly ven a&nbsp;bedna se&nbsp;otevřela.</span></p>
        <p class="chunk" data-nb-ref-number="58" data-nb-words="83" data-nb-chars="508"><span class="idea" data-nb-ref-number="58" id="idea58" data-nb-words="83" data-nb-chars="508">Cikáni mezitím zjistili, že&nbsp;jsou ze&nbsp;všech stran obklíčeni puškami a&nbsp;vydáni na&nbsp;milost a&nbsp;nemilost lordu Godalmingovi a&nbsp;dr. Sewardovi. Složili zbraně a&nbsp;přestali klást odpor. Slunce už&nbsp;skoro spočívalo na&nbsp;hřebenech hor a&nbsp;stíny postav se&nbsp;dlouze táhly po&nbsp;sněhu. Spatřila jsem hraběte, jak leží v&nbsp;bedně, částečně zasypán hlínou, na&nbsp;níž spočíval a&nbsp;která se&nbsp;při prudkém pádu rozsypala. Byl mrtvolně bledý, jako vosková figurína, a&nbsp;v&nbsp;rudých očích mu&nbsp;plápolal onen příšerně nenávistný pohled, který jsem tak dobře znala.</span></p>
        <p class="chunk" data-nb-ref-number="59" data-nb-words="21" data-nb-chars="116"><span class="idea" data-nb-ref-number="59" id="idea59" data-nb-words="21" data-nb-chars="116">Jak jsem se&nbsp;na&nbsp;něho dívala, zahlédly jeho oči zapadající slunce a&nbsp;zášť v&nbsp;nich planoucí se&nbsp;měnila ve&nbsp;výraz vítězství.</span></p>
        <p class="chunk" data-nb-ref-number="60" data-nb-words="29" data-nb-chars="172"><span class="idea" data-nb-ref-number="60" id="idea60" data-nb-words="29" data-nb-chars="172">Jenže vtom se&nbsp;kmitla vzduchem Jonathanova dýka. Trhla jsem sebou, když jsem viděla, jak se&nbsp;zabořila hraběti do&nbsp;hrdla, a&nbsp;současně mu&nbsp;pan Morris ponořil lovecký nůž do&nbsp;srdce.</span></p>
        <p class="chunk" data-nb-ref-number="61" data-nb-words="25" data-nb-chars="143"><span class="idea" data-nb-ref-number="61" id="idea61" data-nb-words="25" data-nb-chars="143">Bylo to&nbsp;jako zázrak; ale přímo před našima očima a&nbsp;dřív, než jsme vlastně mohli vydechnout, rozpadlo se&nbsp;tělo hraběte Draculy v&nbsp;prach a&nbsp;zmizelo.</span></p>
        <p class="chunk" data-nb-ref-number="62" data-nb-words="29" data-nb-chars="172"><span class="idea" data-nb-ref-number="62" id="idea62" data-nb-words="29" data-nb-chars="172">Do&nbsp;nejdelší smrti mě&nbsp;však bude hřát pomyšlení, že&nbsp;i&nbsp;v&nbsp;onom zákmitu posledního rozkladu se&nbsp;mu&nbsp;na&nbsp;obličeji rozhostil výraz pokoje, který bych nikdy nebyla pokládala za&nbsp;možný.</span></p>
        <p class="chunk" data-nb-ref-number="63" data-nb-words="20" data-nb-chars="132"><span class="idea" data-nb-ref-number="63" id="idea63" data-nb-words="20" data-nb-chars="132">Zámek Dracula se&nbsp;tyčil proti rudé obloze a&nbsp;v&nbsp;paprscích zapadajícího slunce se&nbsp;ostře rýsovaly kamenné kvádry jeho pobořeného cimbuří.</span></p>
        <p class="chunk" data-nb-ref-number="64" data-nb-words="51" data-nb-chars="297"><span class="idea" data-nb-ref-number="64" id="idea64" data-nb-words="51" data-nb-chars="297">Vinu za&nbsp;záhadné zmizení mrtvého muže přisoudili cikáni pochopitelně nám; mlčky se&nbsp;obrátili a&nbsp;uháněli pryč, jako by&nbsp;jim šlo o&nbsp;život. Ti&nbsp;z&nbsp;nich, kdo neměli koně, vyskočili na&nbsp;žebřiňák a&nbsp;volali na&nbsp;jezdce, aby je&nbsp;neopouštěli. Vlci se&nbsp;stáhli do&nbsp;bezpečné vzdálenosti, rozběhli se&nbsp;za&nbsp;nimi a&nbsp;nás opustili.</span></p>
        <p class="chunk" data-nb-ref-number="65" data-nb-words="80" data-nb-chars="413"><span class="idea" data-nb-ref-number="65" id="idea65" data-nb-words="80" data-nb-chars="413">Pan Morris klesl předtím k&nbsp;zemi, opíral se&nbsp;o&nbsp;loket a&nbsp;ruku si&nbsp;tiskl k&nbsp;boku; pod prsty mu&nbsp;stále tryskala krev. Rozběhla jsem se&nbsp;k&nbsp;němu&nbsp;– posvěcený kruh mě&nbsp;už&nbsp;nepoutal&nbsp;– a&nbsp;spolu se&nbsp;mnou oba lékaři. Jonathan si&nbsp;klekl za&nbsp;něho a&nbsp;zraněný muž si&nbsp;mu&nbsp;opřel hlavu o&nbsp;rameno. Vzdychl a&nbsp;s&nbsp;vynaložením posledních sil mě&nbsp;uchopil svou nepotřísněnou rukou. Zřejmě na&nbsp;mně poznal, jaká úzkost mi&nbsp;svírá srdce, usmál se&nbsp;na&nbsp;mě&nbsp;a&nbsp;pravil:</span></p>
        <p class="chunk" data-nb-ref-number="66" data-nb-words="25" data-nb-chars="156"><span class="idea" data-nb-ref-number="66" id="idea66" data-nb-words="25" data-nb-chars="156">„Jsem přešťasten, že&nbsp;jsem vám mohl prokázat službu. Ach, Bože!“ zvolal náhle, ukázal na&nbsp;mě&nbsp;a&nbsp;pokoušel se&nbsp;posadit. „Tohle stojí za&nbsp;smrt! Pohleďte! Pohleďte!“</span></p>
        <p class="chunk" data-nb-ref-number="67" data-nb-words="64" data-nb-chars="365"><span class="idea" data-nb-ref-number="67" id="idea67" data-nb-words="64" data-nb-chars="365">Slunce se&nbsp;právě přehouplo za&nbsp;vrcholek hory a&nbsp;jeho rudé paprsky mi&nbsp;dopadly na&nbsp;obličej a&nbsp;zalily ho&nbsp;růžovou září. Jako na&nbsp;povel klesli muži na&nbsp;kolena a&nbsp;ze rtů jim splynulo upřímné a&nbsp;vážné „Amen“, když jim zrak padl tam, kam umírající ukazoval, a&nbsp;uslyšeli jeho slova: „Poděkujme teď Bohu, že&nbsp;nic nebylo nadarmo! Vidíte? Sníh není čistší než její čelo. Kletba pominula!“</span></p>
        <p class="chunk" data-nb-ref-number="68" data-nb-words="20" data-nb-chars="109"><span class="idea" data-nb-ref-number="68" id="idea68" data-nb-words="20" data-nb-chars="109">A&nbsp;tak s&nbsp;úsměvem na&nbsp;rtech a&nbsp;bez dalších slov skonal k&nbsp;našemu nejhlubšímu zármutku ten odvážný a&nbsp;šlechetný muž.</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./dracula_033.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>