<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Kapitola 26">
    <meta name="apple-mobile-web-app-capable" content="yes">
    <title>Kapitola 26</title>
    <link rel="stylesheet" href="./style/style.min.css" media="screen" integrity="sha256-bkYAKKbty6Urm53n6a6CsGXteoeLa0H0lTaDh1TpOAQ=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./dracula_030.html">
    <link rel="next" href="./dracula_032.html">
    <meta name="nb-order" content="27">
    <link rel="self" href="dracula_031.html">
    <meta name="nb-identifier" content="stoker-dracula-89fc4aa">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="6069" data-nb-chars="35402">
    <nav role="doc-toc">
      <ul class="plain section">
        <li><a href="dracula_005.html">Poznámka autora</a></li>
        <li><a href="dracula_006.html">Kapitola 1</a></li>
        <li><a href="dracula_007.html">Kapitola 2</a></li>
        <li><a href="dracula_008.html">Kapitola 3</a></li>
        <li><a href="dracula_009.html">Kapitola 4</a></li>
        <li><a href="dracula_010.html">Kapitola 5</a></li>
        <li><a href="dracula_011.html">Kapitola 6</a></li>
        <li><a href="dracula_012.html">Kapitola 7</a></li>
        <li><a href="dracula_013.html">Kapitola 8</a></li>
        <li><a href="dracula_014.html">Kapitola 9</a></li>
        <li><a href="dracula_015.html">Kapitola 10</a></li>
        <li><a href="dracula_016.html">Kapitola 11</a></li>
        <li><a href="dracula_017.html">Kapitola 12</a></li>
        <li><a href="dracula_018.html">Kapitola 13</a></li>
        <li><a href="dracula_019.html">Kapitola 14</a></li>
        <li><a href="dracula_020.html">Kapitola 15</a></li>
        <li><a href="dracula_021.html">Kapitola 16</a></li>
        <li><a href="dracula_022.html">Kapitola 17</a></li>
        <li><a href="dracula_023.html">Kapitola 18</a></li>
        <li><a href="dracula_024.html">Kapitola 19</a></li>
        <li><a href="dracula_025.html">Kapitola 20</a></li>
        <li><a href="dracula_026.html">Kapitola 21</a></li>
        <li><a href="dracula_027.html">Kapitola 22</a></li>
        <li><a href="dracula_028.html">Kapitola 23</a></li>
        <li><a href="dracula_029.html">Kapitola 24</a></li>
        <li><a href="dracula_030.html">Kapitola 25</a></li>
        <li><a href="dracula_031.html">Kapitola 26</a></li>
        <li><a href="dracula_032.html">Kapitola 27</a></li>
        <li><a href="dracula_033.html">Poznámka</a></li>
        <li><a href="dracula_034.html">Nejslavnější horror</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./dracula_030.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="2" data-nb-chars="11"><span class="idea" data-nb-ref-number="1" id="idea1" data-nb-words="2" data-nb-chars="11">Kapitola 26</span></h1>
        <section>
          <h3 id="deník-dr-sewarda" class="chunk" data-nb-ref-number="2" data-nb-words="3" data-nb-chars="17"><span class="idea" data-nb-ref-number="2" id="idea2" data-nb-words="3" data-nb-chars="17">DENÍK Dr. SEWARDA</span></h3>
        </section>
        <section>
          <p class="chunk" data-nb-ref-number="3" data-nb-words="108" data-nb-chars="669"><span class="idea" data-nb-ref-number="3" id="idea3" data-nb-words="108" data-nb-chars="669"><em>29. říjen.</em>&nbsp;– Toto píši ve&nbsp;vlaku z&nbsp;Varny do&nbsp;Galace. Včera večer jsme se&nbsp;všichni sešli krátce před západem slunce. Úkoly, které nám byly uloženy, jsme vykonali, jak nejlépe jsme dovedli. Na&nbsp;cestu a&nbsp;všechny povinnosti, které nás v&nbsp;Galaci čekají, jsme se&nbsp;duševně připravili a&nbsp;počítáme se&nbsp;všemi možnostmi. Když se&nbsp;blížil obvyklý čas, připravila se&nbsp;paní Harkerová k&nbsp;hypnotizování, ale tentokráte se&nbsp;Van Helsingovi podařilo ji&nbsp;dostat do&nbsp;transu teprve po&nbsp;delším úsilí, namáhavějším než jindy. Až&nbsp;dosud stačíval pouhý pokyn, aby se&nbsp;rozhovořila, jenže tento večer jí&nbsp;profesor musel klást otázky, a&nbsp;to značně důrazně, abychom se&nbsp;vůbec něco dozvěděli. Nakonec přece jen odpovídala:</span></p>
          <p class="chunk" data-nb-ref-number="4" data-nb-words="59" data-nb-chars="355"><span class="idea" data-nb-ref-number="4" id="idea4" data-nb-words="59" data-nb-chars="355">„Vůbec nic nevidím; nehýbeme se; žádné vlny nenarážejí, jenom kolem uvazovacího lana šumí pomalu tekoucí voda. Zdáli i&nbsp;zblízka se&nbsp;ozývají mužské hlasy a&nbsp;je slyšet vrzání vesel ve&nbsp;vidlicích. Někde padl výstřel a&nbsp;jeho ozvěna duní kdesi daleko. Nad sebou slyším dupot a&nbsp;vytahování lan a&nbsp;řetězů. Co&nbsp;je&nbsp;to? Vidím zákmit světla a&nbsp;cítím závan čerstvého vzduchu.“</span></p>
          <p class="chunk" data-nb-ref-number="5" data-nb-words="83" data-nb-chars="488"><span class="idea" data-nb-ref-number="5" id="idea5" data-nb-words="83" data-nb-chars="488">Vtom se&nbsp;zarazila. Z&nbsp;pohovky, kde ležela, se&nbsp;napůl zvedla, jako by&nbsp;jí&nbsp;někdo poručil, a&nbsp;obrátila obě ruce dlaněmi vzhůru, jako by&nbsp;zdvíhala nějaké břímě. S&nbsp;porozuměním jsme na&nbsp;sebe s&nbsp;Van Helsingem pohlédli. Quincey lehce svraštil čelo a&nbsp;upřel na&nbsp;ni&nbsp;zrak, Harkerova ruka bezděčně sevřela jílec dýky. Nastala dlouhá odmlka. Věděli jsme, že&nbsp;čas, kdy může mluvit, se&nbsp;pomalu chýlí ke&nbsp;konci; chápali jsme však, že&nbsp;by&nbsp;bylo marné cokoli říci. Náhle se&nbsp;vzpřímila, otevřela oči a&nbsp;roztomile se&nbsp;otázala:</span></p>
          <p class="chunk" data-nb-ref-number="6" data-nb-words="31" data-nb-chars="180"><span class="idea" data-nb-ref-number="6" id="idea6" data-nb-words="31" data-nb-chars="180">„Nechce někdo z&nbsp;vás šálek čaje? Jste jistě všichni velmi unaveni!“ Nezbývalo než jí&nbsp;udělat radost, a&nbsp;tak jsme souhlasili. Rychle odešla pro čaj a&nbsp;po jejím odchodu Van Helsing řekl:</span></p>
          <p class="chunk" data-nb-ref-number="7" data-nb-words="159" data-nb-chars="910"><span class="idea" data-nb-ref-number="7" id="idea7" data-nb-words="159" data-nb-chars="910">„Tak vidíte, přátelé. Hrabě už&nbsp;brzy přistane a&nbsp;opustil již svou bednu s&nbsp;hlínou. Musí se&nbsp;však ještě dostati na&nbsp;břeh. Přes noc se&nbsp;může někde ukrýti, ale jestliže nebude dopraven na&nbsp;břeh nebo jestliže se&nbsp;loď břehu nedotkne, nemůže se&nbsp;dostati na&nbsp;pevnou zemi. Pokud k&nbsp;něčemu takovému dojde v&nbsp;noci, může změniti svou podobu a&nbsp;na břeh skočiti nebo přeletěti, jako to&nbsp;učinil ve&nbsp;Whitby. Jestliže se&nbsp;však rozední dřív, než se&nbsp;dostane na&nbsp;břeh, nemůže uniknouti, pokud ho&nbsp;ovšem někdo na&nbsp;břeh nepřenese. A&nbsp;kdyby ho&nbsp;přenesli, celníci by&nbsp;mohli objeviti, co&nbsp;ta&nbsp;bedna obsahuje. Z&nbsp;toho vyplývá, že&nbsp;pokud neunikne na&nbsp;břeh tuto noc nebo ráno před úsvitem, ztratí další den. V&nbsp;tom případě ještě můžeme doraziti včas. Jestliže se&nbsp;mu&nbsp;totiž nepodaří v&nbsp;noci uniknouti, zastihneme ho&nbsp;za&nbsp;denního světla zavřeného v&nbsp;bedně a&nbsp;vydaného nám na&nbsp;milost a&nbsp;nemilost. Z&nbsp;obavy, aby nebyl odhalen, se&nbsp;určitě neodváží vyjíti ven ve&nbsp;své pravé podobě.“</span></p>
          <p class="chunk" data-nb-ref-number="8" data-nb-words="22" data-nb-chars="121"><span class="idea" data-nb-ref-number="8" id="idea8" data-nb-words="22" data-nb-chars="121">Tím bylo řečeno vše, a&nbsp;proto jsme jen trpělivě čekali na&nbsp;rozbřesk, kdy jsme se&nbsp;od&nbsp;paní Harkerové mohli dozvědět něco víc.</span></p>
          <p class="chunk" data-nb-ref-number="9" data-nb-words="60" data-nb-chars="350"><span class="idea" data-nb-ref-number="9" id="idea9" data-nb-words="60" data-nb-chars="350">Časně ráno jsme s&nbsp;neskonalou úzkostí naslouchali, co&nbsp;nám v&nbsp;transu poví. I&nbsp;tentokráte dal na&nbsp;sebe hypnotický spánek čekat ještě déle, a&nbsp;když se&nbsp;konečně dostavil, zbývalo do&nbsp;východu slunce již tak málo času, že&nbsp;jsme si&nbsp;málem zoufali. Van Helsing snad vložil do&nbsp;svého úsilí celou duši, a&nbsp;nakonec paní Harkerová přece jen podlehla jeho vůli a&nbsp;odpověděla:</span></p>
          <p class="chunk" data-nb-ref-number="10" data-nb-words="29" data-nb-chars="156"><span class="idea" data-nb-ref-number="10" id="idea10" data-nb-words="29" data-nb-chars="156">„Všude je&nbsp;tma. Slyším šplouchat vodu asi ve&nbsp;výši hlavy a&nbsp;vrzání dřeva o&nbsp;dřevo.“ Odmlčela se&nbsp;a&nbsp;rudé slunce se&nbsp;vyhouplo nad obzor. Musíme počkat až&nbsp;do&nbsp;večera.</span></p>
          <p class="chunk" data-nb-ref-number="11" data-nb-words="63" data-nb-chars="368"><span class="idea" data-nb-ref-number="11" id="idea11" data-nb-words="63" data-nb-chars="368">A&nbsp;tak ujíždíme ke&nbsp;Galaci se&nbsp;zoufalou nadějí v&nbsp;srdci. Měli bychom tam dorazit mezi druhou a&nbsp;třetí hodinou ranní; přijeli jsme však už&nbsp;do&nbsp;Bukurešti s&nbsp;tříhodinovým zpožděním, takže tam dojedeme nejdříve hodinu či&nbsp;dvě po&nbsp;východu slunce. Od&nbsp;paní Harkerové se&nbsp;nám tedy dostane z&nbsp;hypnózy ještě dvou zpráv; snad alespoň jedna poodhrne trochu roušku z&nbsp;toho, co&nbsp;se&nbsp;vlastně děje.</span></p>
        </section>
        <section>
          <p class="chunk" data-nb-ref-number="12" data-nb-words="119" data-nb-chars="734"><span class="idea" data-nb-ref-number="12" id="idea12" data-nb-words="119" data-nb-chars="734"><em>Později.</em>&nbsp;– Slunce už&nbsp;zmizelo. Zapadalo za&nbsp;obzor naštěstí v&nbsp;době, kdy nám nic nepřekáželo; kdybychom právě stáli někde na&nbsp;nádraží, snad bychom ani nebyli mohli zajistit potřebný a&nbsp;nerušený klid. Paní Harkerová se&nbsp;hypnóze bránila ještě houževnatěji než ráno. Obávám se, že&nbsp;její schopnost číst pocity hraběte Draculy přestává právě ve&nbsp;chvíli, kdy ji&nbsp;nejvíce potřebujeme. Dokonce mám dojem, jako by&nbsp;jí&nbsp;začala pracovat fantazie. Až&nbsp;dosud se&nbsp;v&nbsp;transu omezovala na&nbsp;sdělování holých fakt. Jestli to&nbsp;tímto způsobem půjde dál, může nás nakonec přivést na&nbsp;zcela falešnou stopu. Bylo by&nbsp;vítané, kdyby moc hraběte nad ní&nbsp;skončila současně s&nbsp;její schopností vnikat do&nbsp;jeho pocitů, ale bohužel tomu tak asi nebude. To, co&nbsp;říkala, bylo zcela záhadné:</span></p>
          <p class="chunk" data-nb-ref-number="13" data-nb-words="89" data-nb-chars="549"><span class="idea" data-nb-ref-number="13" id="idea13" data-nb-words="89" data-nb-chars="549">„Něco vychází; cítím, jak to&nbsp;vane kolem mne jako studený vítr. Zdáli slyším směsici zvuků&nbsp;– snad lidi hovořící různými jazyky, prudké vodopády a&nbsp;vytí vlků.“ Zarazila se, prudce se&nbsp;roztřásla, chvění se&nbsp;několik vteřin stupňovalo, až&nbsp;se&nbsp;nakonec chvěla jako osika. Nic víc neřekla a&nbsp;na důrazné profesorovy otázky vůbec neodpověděla. Když se&nbsp;probrala z&nbsp;transu, byla prokřehlá, vyčerpaná a&nbsp;malátná; ale duševně byla zcela čilá. Na&nbsp;nic se&nbsp;nemohla upamatovat, jen se&nbsp;zeptala, co&nbsp;vlastně říkala. Když jí&nbsp;to&nbsp;profesor sdělil, dlouho beze slova o&nbsp;tom přemítala.</span></p>
        </section>
        <section>
          <p class="chunk" data-nb-ref-number="14" data-nb-words="74" data-nb-chars="447"><span class="idea" data-nb-ref-number="14" id="idea14" data-nb-words="74" data-nb-chars="447"><em>30. října.</em>&nbsp;– Blížíme se&nbsp;už&nbsp;ke&nbsp;Galaci a&nbsp;později snad ani nebudu mít čas psát. Všichni jsme dnes ráno čekali na&nbsp;východ slunce. Vzhledem k&nbsp;neustále větším potížím s&nbsp;hypnotizováním začal Van Helsing s&nbsp;přípravami dřív než obvykle. Neměly však žádný účinek a&nbsp;paní Harkerová se&nbsp;poddala teprve v&nbsp;obvyklou dobu, a&nbsp;to až&nbsp;minutu před skutečným východem slunce. Profesor neztrácel čas a&nbsp;okamžitě jí&nbsp;položil obvyklou otázku; odpověď se&nbsp;dostavila stejně rychle:</span></p>
          <p class="chunk" data-nb-ref-number="15" data-nb-words="36" data-nb-chars="198"><span class="idea" data-nb-ref-number="15" id="idea15" data-nb-words="36" data-nb-chars="198">„Všude je&nbsp;tma. Slyším šplouchat vodu asi ve&nbsp;výši hlavy a&nbsp;vrzat dřevo o&nbsp;dřevo. Kdesi v&nbsp;dáli bučí dobytek. Je&nbsp;slyšet ještě další zvuk, takový podivný jako…“ Vtom se&nbsp;zarazila a&nbsp;její tvář pomalu bledla.</span></p>
          <p class="chunk" data-nb-ref-number="16" data-nb-words="42" data-nb-chars="280"><span class="idea" data-nb-ref-number="16" id="idea16" data-nb-words="42" data-nb-chars="280">„Pokračujte! Pokračujte! Mluvte, poroučím vám!“ zvolal Van Helsing úzkostným hlasem. V&nbsp;očích se&nbsp;mu&nbsp;již zračilo zoufalství, neboť v&nbsp;záři vycházejícího slunce růžověla i&nbsp;bledá tvář paní Harkerové. Otevřela oči a&nbsp;všechny nás překvapilo, když se&nbsp;něžně a&nbsp;se zdánlivou vážností zeptala:</span></p>
          <p class="chunk" data-nb-ref-number="17" data-nb-words="31" data-nb-chars="183"><span class="idea" data-nb-ref-number="17" id="idea17" data-nb-words="31" data-nb-chars="183">„Ach, profesore, proč mě&nbsp;žádáte o&nbsp;něco, o&nbsp;čem víte, že&nbsp;to&nbsp;nemohu udělat? Vždyť si&nbsp;nevzpomínám vůbec na&nbsp;nic!“ Když pak na&nbsp;našich obličejích postřehla překvapení, rozhlédla se&nbsp;se&nbsp;slovy:</span></p>
          <p class="chunk" data-nb-ref-number="18" data-nb-words="36" data-nb-chars="216"><span class="idea" data-nb-ref-number="18" id="idea18" data-nb-words="36" data-nb-chars="216">„Co jsem vlastně řekla? Co&nbsp;jsem dělala? Vím jen, že&nbsp;jsem tu&nbsp;ležela napůl ve&nbsp;spánku a&nbsp;slyšela vás, jak říkáte: ‚Pokračujte! Mluvte, poroučím vám!‘ Připadalo mi&nbsp;směšné, že&nbsp;mi&nbsp;poroučíte, jako bych byla neposlušné dítě!“</span></p>
          <p class="chunk" data-nb-ref-number="19" data-nb-words="50" data-nb-chars="279"><span class="idea" data-nb-ref-number="19" id="idea19" data-nb-words="50" data-nb-chars="279">„Ach, paní Mino,“ řekl profesor smutně, „jestliže slovo určené pro vaše dobro, vyřčené důrazněji než jindy, vám připadá podivné jen proto, že&nbsp;je&nbsp;to&nbsp;rozkaz ženě, kterou poslouchati je&nbsp;pro mne ctí, pak je&nbsp;to&nbsp;jen důkaz&nbsp;– pokud vůbec je&nbsp;důkazu třeba&nbsp;–, jak velice vás miluji a&nbsp;ctím!“</span></p>
          <p class="chunk" data-nb-ref-number="20" data-nb-words="12" data-nb-chars="80"><span class="idea" data-nb-ref-number="20" id="idea20" data-nb-words="12" data-nb-chars="80">Vlak zahvízdal, blížíme se&nbsp;ke&nbsp;Galaci. Zmítají námi obavy a&nbsp;hoříme netrpělivostí.</span></p>
          <h3 id="deník-miny-harkerové" class="chunk" data-nb-ref-number="21" data-nb-words="3" data-nb-chars="20"><span class="idea" data-nb-ref-number="21" id="idea21" data-nb-words="3" data-nb-chars="20">DENÍK MINY HARKEROVÉ</span></h3>
        </section>
        <section>
          <p class="chunk" data-nb-ref-number="22" data-nb-words="73" data-nb-chars="475"><span class="idea" data-nb-ref-number="22" id="idea22" data-nb-words="73" data-nb-chars="475"><em>30. října.</em>&nbsp;– Do&nbsp;hotelu, kde jsme si&nbsp;telegraficky zamluvili pokoje, mě&nbsp;zavezl pan Morris. Nemluví totiž jinak než anglicky, a&nbsp;byl proto nejsnáze postradatelný. Úkoly byly rozděleny podobně jako ve&nbsp;Varně, jen k&nbsp;vicekonzulovi se&nbsp;vypravil lord Godalming, protože jeho společenské postavení mohlo být pro tuto úřední osobu jistou zárukou, a&nbsp;my jsme potřebovali vše co&nbsp;nejrychleji vyřídit. John a&nbsp;oba lékaři odešli do&nbsp;lodní agentury zjistit podrobnosti o&nbsp;příjezdu <em>Carevny Kateřiny</em>.</span></p>
        </section>
        <section>
          <p class="chunk" data-nb-ref-number="23" data-nb-words="34" data-nb-chars="193"><span class="idea" data-nb-ref-number="23" id="idea23" data-nb-words="34" data-nb-chars="193"><em>Později.</em>&nbsp;– Lord Godalming se&nbsp;vrátil. Konzul není ve&nbsp;městě, vicekonzul je&nbsp;nemocen a&nbsp;běžnou agendu vykonává místo nich tamní úředník. Byl velice ochotný a&nbsp;slíbil, že&nbsp;učiní vše, co&nbsp;je&nbsp;v&nbsp;jeho moci.</span></p>
          <h3 id="deník-jonathana-harkera" class="chunk" data-nb-ref-number="24" data-nb-words="3" data-nb-chars="23"><span class="idea" data-nb-ref-number="24" id="idea24" data-nb-words="3" data-nb-chars="23">DENÍK JONATHANA HARKERA</span></h3>
        </section>
        <section>
          <p class="chunk" data-nb-ref-number="25" data-nb-words="86" data-nb-chars="549"><span class="idea" data-nb-ref-number="25" id="idea25" data-nb-words="86" data-nb-chars="549"><em>30. října.</em>&nbsp;– V&nbsp;devět hodin jsme s&nbsp;dr. Van Helsingem a&nbsp;dr. Sewardem navštívili firmu Mackenzie &amp; Steinkoff, která tu&nbsp;zastupuje londýnskou firmu Hapgood. Na&nbsp;podkladě telegrafické žádosti lorda Godalminga už&nbsp;dostali z&nbsp;Londýna kabelogram s&nbsp;prosbou, aby nám vyšli co&nbsp;nejvíce vstříc. Byli neobyčejně milí a&nbsp;ochotní a&nbsp;okamžitě nás zavedli na&nbsp;palubu Carevny Kateřiny, která kotvila v&nbsp;říčním přístavu. Tam jsme se&nbsp;mohli domluvit s&nbsp;jejím kapitánem, panem Donelsonem. Vylíčil nám průběh plavby a&nbsp;prohlásil, že&nbsp;se&nbsp;dosud nikdy neplavil za&nbsp;příznivějších podmínek.</span></p>
          <p class="chunk" data-nb-ref-number="26" data-nb-words="234" data-nb-chars="1318"><span class="idea" data-nb-ref-number="26" id="idea26" data-nb-words="234" data-nb-chars="1318">„Páni! Až&nbsp;nám z&nbsp;toho vstávaly vlasy na&nbsp;hlavě. Dyk sme se&nbsp;báli, že&nbsp;takový štěstí budem muset splatit ňákou pořádnou smůlou, aby se&nbsp;to&nbsp;vyrovnalo. Vona vám to&nbsp;není žádná psina plout z&nbsp;Londýna až&nbsp;do&nbsp;Černýho moře s&nbsp;větrem v&nbsp;zádech, jako by&nbsp;vám sám satan z&nbsp;ňákýho vodpornýho důvodu foukal do&nbsp;plachet. A&nbsp;skoro celou tu&nbsp;dobu sme neviděli na&nbsp;coul. Jakmile sme se&nbsp;blížili k&nbsp;ňáký lodi, k&nbsp;ňákýmu přístavu nebo k&nbsp;pevnině, vobklopila nás mlha a&nbsp;držela se&nbsp;nás. A&nbsp;dyž se&nbsp;zvedla a&nbsp;my se&nbsp;rozhlídli, viděli sme starýho čerta. Vokolo Gibraltaru sme propluli, a&nbsp;vůbec sme nemohli signalizovat a&nbsp;celou plavbu až&nbsp;do&nbsp;Dardanel, kde sme museli čekat na&nbsp;povolení, abysme směli proplout, sme nic neviděli a&nbsp;neslyšeli. Zprvu sem chtěl svinout plachty a&nbsp;počkat, až&nbsp;se&nbsp;ta&nbsp;mlha zvedne, ale pak sem si&nbsp;řek, že&nbsp;esli nás chce satan co&nbsp;nejrychlejc dostat do&nbsp;Černýho moře, tak to&nbsp;udělá, ať&nbsp;se&nbsp;nám to&nbsp;líbí či&nbsp;ne. A&nbsp;estli tam doplujem dřív, tak to&nbsp;naši pověst u&nbsp;majitelů lodi nepoškodí a&nbsp;kšeftu neublíží, a&nbsp;ten dědek, kterýmu to&nbsp;jen vyhovuje, se&nbsp;nám třeba slušně vodmění, že&nbsp;sme mu&nbsp;vyšli vstříc.“ Van Helsinga pobouřila tahle směsice prostodušnosti a&nbsp;prohnanosti, pověrčivosti a&nbsp;obchodní zdatnosti a&nbsp;prohlásil: „Kamaráde, tenhle ďábel je&nbsp;chytřejší, než si&nbsp;leckdo myslí, a&nbsp;pozná, když se&nbsp;setká se&nbsp;sobě rovným!“ Jenže kapitán se&nbsp;cítil polichocen a&nbsp;pokračoval:</span></p>
          <p class="chunk" data-nb-ref-number="27" data-nb-words="390" data-nb-chars="2093"><span class="idea" data-nb-ref-number="27" id="idea27" data-nb-words="390" data-nb-chars="2093">„Dyž sme propluli Bosporem, začlo mužstvo reptat. Někerý námořníci, byli to&nbsp;Rumuni, přišli ke&nbsp;mně a&nbsp;žádali, aby směli hodit přes palubu velkou bednu, kerou těsně před vyplutím z&nbsp;Londýna dopravil na&nbsp;palubu ten divnej dědek. Tenkrát sem je&nbsp;přistih, jak na&nbsp;něj civěli úkosem, a&nbsp;jen co&nbsp;ho&nbsp;spatřili, napřahovali k&nbsp;němu dva prsty, prej na&nbsp;ochranu proti uřknutí. Páni! Tihle cizinci ale maj směšný pověry! Řek sem jim, aby si&nbsp;hleděli svýho; jenže hned nato nás zase vobklopila mlha a&nbsp;já sem se&nbsp;tak trochu vobával, aby něco neprovedli, i&nbsp;dyž nechci tvrdit, že&nbsp;by&nbsp;se&nbsp;to&nbsp;muselo zrovna tejkat tý&nbsp;bedny. A&nbsp;tak sme teda pluli dál, a&nbsp;protože se&nbsp;nás ta&nbsp;mlha držela celejch pět dní, nezbejvalo mi&nbsp;nic jinýho než dát se&nbsp;hnát větrem. Esli nás teda satan chtěl někam zahnat, zabránit sem mu&nbsp;v&nbsp;tom nemohl! A&nbsp;esli ne&nbsp;– pak holt muselo stačit mít voči na&nbsp;šťopkách! Pravda, celou dobu nám počasí přálo a&nbsp;všude samá hloubka. A&nbsp;před dvěma dny, právě dyž se&nbsp;slunce prodíralo mlhou, sme zjistili, že&nbsp;sme na&nbsp;řece rovnou před Galací. Rumuni vyváděli jako diví a&nbsp;po dobrým i&nbsp;po zlým na&nbsp;mě&nbsp;naléhali, abych tu&nbsp;bednu vytáh a&nbsp;hodil do&nbsp;řeky. Musel sem si&nbsp;to&nbsp;s&nbsp;nima rozdat sochorem, a&nbsp;dyž se&nbsp;poslední z&nbsp;nich zved z&nbsp;paluby a&nbsp;držel si&nbsp;rukama hlavu, byli už&nbsp;všici přesvědčený, že&nbsp;majetek a&nbsp;důvěra mejch loďařů sou líp uschovaný v&nbsp;mejch rukou než v&nbsp;řece Dunaji, ať&nbsp;už&nbsp;je&nbsp;někdo uřkne nebo neuřkne. Představte si, že&nbsp;už&nbsp;tu&nbsp;bednu sami vytáhli na&nbsp;palubu, aby ji&nbsp;hodili do&nbsp;vody. Byla voznačená Gala <em>via</em> Varna, a&nbsp;tak sem si&nbsp;řek, že&nbsp;ji&nbsp;teda už&nbsp;nechám na&nbsp;palubě a&nbsp;zbavím se&nbsp;jí, jen co&nbsp;budem vykládat v&nbsp;přístavu. Ten den sme toho eště moc nevyložili a&nbsp;přes noc sme museli zůstat zakotvený mimo přístav, ale druhej den časně zrána, hodinu před východem slunce, přišel na&nbsp;palubu ňákej mužskej s&nbsp;příkazem, kerej mu&nbsp;poslali z&nbsp;Anglie, aby převzal bednu adresovanou na&nbsp;ňákýho hraběte Draculu. Byla to&nbsp;samozřejmě zrovna ta&nbsp;jistá bedna. Doklady měl ten chlap v&nbsp;pořádku a&nbsp;já byl rád, že&nbsp;se&nbsp;toho zatracenýho krámu zbavím, protože začal už&nbsp;i&nbsp;mně samýmu lízt na&nbsp;nervy. Esli měl satan na&nbsp;lodi ňáký zavazadla, tak bych na&nbsp;to&nbsp;vzal jed, že&nbsp;to&nbsp;byla ta&nbsp;bedna!“</span></p>
          <p class="chunk" data-nb-ref-number="28" data-nb-words="15" data-nb-chars="101"><span class="idea" data-nb-ref-number="28" id="idea28" data-nb-words="15" data-nb-chars="101">„Jak se&nbsp;jmenoval ten člověk, který bednu převzal?“ zeptal se&nbsp;Van Helsing s&nbsp;předstíranou lhostejností.</span></p>
          <p class="chunk" data-nb-ref-number="29" data-nb-words="34" data-nb-chars="217"><span class="idea" data-nb-ref-number="29" id="idea29" data-nb-words="34" data-nb-chars="217">„Hned vám to&nbsp;povím,“ odpověděl kapitán a&nbsp;přinesl z&nbsp;kabiny v&nbsp;podpalubí stvrzenku podepsanou „Immanuel Hildesheim“. Adresa byla Hradní ulice 16. Když jsme zjistili, že&nbsp;víc toho kapitán neví, poděkovali jsme mu&nbsp;a&nbsp;odešli.</span></p>
          <p class="chunk" data-nb-ref-number="30" data-nb-words="138" data-nb-chars="844"><span class="idea" data-nb-ref-number="30" id="idea30" data-nb-words="138" data-nb-chars="844">Hildesheima jsme zastihli v&nbsp;jeho kanceláři. Byl to&nbsp;žid spíše aške­názovského typu, s&nbsp;nosem jako ovce a&nbsp;s&nbsp;fezem. Jeho odpovědi byly zpočátku velmi zdráhavé, a&nbsp;teprve když jsme ho&nbsp;příslušným způsobem pobídli, sdělil nám po&nbsp;kratším smlouvání všechno, co&nbsp;věděl. Bylo to&nbsp;celkem jednoduché, leč významné. Od&nbsp;pana de&nbsp;Ville z&nbsp;Londýna dostal dopis s&nbsp;příkazem převzít pokud možno před východem slunce&nbsp;– aby se&nbsp;předešlo celní prohlídce&nbsp;– bednu, kterou do&nbsp;Galace přiveze <em>Carevna Kateřina</em>. Tuto bednu měl předat jakémusi Petru Skinskému, jenž je&nbsp;ve&nbsp;spojení se&nbsp;Slováky, kteří provozují obchod po&nbsp;řece až&nbsp;dolů k&nbsp;přístavu. Za&nbsp;tuto transakci dostal zaplaceno anglickou bankovkou, kterou mu&nbsp;v&nbsp;Dunajské mezinárodní bance ochotně vyměnili za&nbsp;zlato. Když k&nbsp;němu Skinsky přišel, zavedl ho&nbsp;na&nbsp;loď a&nbsp;bednu mu&nbsp;předal tam, aby uspořil výdaje za&nbsp;nosiče. Víc toho nevěděl.</span></p>
          <p class="chunk" data-nb-ref-number="31" data-nb-words="70" data-nb-chars="417"><span class="idea" data-nb-ref-number="31" id="idea31" data-nb-words="70" data-nb-chars="417">Nato jsme se&nbsp;vypravili hledat Skinského, ale nepodařilo se&nbsp;nám ho&nbsp;zastihnout. Jeden z&nbsp;jeho sousedů, který ho&nbsp;zřejmě neměl nijak v&nbsp;oblibě, nám sdělil, že&nbsp;před dvěma dny někam odešel, ale nikdo neví kam. Tomu odpovídala i&nbsp;informace jeho domácího. Včera večer mezi desátou a&nbsp;jedenáctou hodinou mu&nbsp;jakýsi poslíček donesl od&nbsp;Skinského klíč od&nbsp;domu a&nbsp;dlužné nájemné v&nbsp;anglických penězích. Opět jsme se&nbsp;octli na&nbsp;mrtvém bodě.</span></p>
          <p class="chunk" data-nb-ref-number="32" data-nb-words="56" data-nb-chars="363"><span class="idea" data-nb-ref-number="32" id="idea32" data-nb-words="56" data-nb-chars="363">Vtom kdosi přiběhl a&nbsp;udýchaně vyhrkl, že&nbsp;za&nbsp;hřbitovní zdí kostela sv. Petra byla nalezena mrtvola Skinského; hrdlo měl rozsápané jako od&nbsp;nějakého divokého zvířete. Naši informátoři se&nbsp;odběhli podívat na&nbsp;ten strašný výjev a&nbsp;ženy vykřikovaly: „To udělal nějaký Slovák!“ Raději jsme se&nbsp;vytratili, abychom se&nbsp;do&nbsp;téhle záležitosti nijak nezapletli, a&nbsp;tím se&nbsp;nezdrželi.</span></p>
          <p class="chunk" data-nb-ref-number="33" data-nb-words="36" data-nb-chars="220"><span class="idea" data-nb-ref-number="33" id="idea33" data-nb-words="36" data-nb-chars="220">Cestou domů jsme nemohli dospět k&nbsp;nějakému definitivnímu rozuzlení. Byli jsme přesvědčeni, že&nbsp;bedna se&nbsp;někam dopravuje po&nbsp;vodě; bylo by&nbsp;ovšem třeba vypátrat kam! Do&nbsp;hotelu k&nbsp;Mině jsme se&nbsp;vrátili ve&nbsp;velmi stísněné náladě.</span></p>
          <p class="chunk" data-nb-ref-number="34" data-nb-words="49" data-nb-chars="277"><span class="idea" data-nb-ref-number="34" id="idea34" data-nb-words="49" data-nb-chars="277">Prvním problémem, který jsme řešili, sotva jsme se&nbsp;všichni sešli, bylo, zda se&nbsp;opět máme Mině se&nbsp;vším svěřovat. Situace je&nbsp;stále zoufalejší a&nbsp;snad by&nbsp;nám to&nbsp;mohlo prospět, i&nbsp;když je&nbsp;to&nbsp;velice riskantní. Předběžně jsme se&nbsp;dohodli, že&nbsp;já&nbsp;už&nbsp;nejsem vázán povinností před ní&nbsp;mlčet.</span></p>
          <h3 id="deník-miny-harkerově" class="chunk" data-nb-ref-number="35" data-nb-words="3" data-nb-chars="20"><span class="idea" data-nb-ref-number="35" id="idea35" data-nb-words="3" data-nb-chars="20">DENÍK MINY HARKEROVĚ</span></h3>
        </section>
        <section>
          <p class="chunk" data-nb-ref-number="36" data-nb-words="65" data-nb-chars="393"><span class="idea" data-nb-ref-number="36" id="idea36" data-nb-words="65" data-nb-chars="393"><em>30. října, večer.</em>&nbsp;– Byli tak unaveni, vyčerpáni a&nbsp;zdeptáni, že&nbsp;se&nbsp;nedalo nic dělat, dokud si&nbsp;neodpočinou. Požádala jsem je&nbsp;proto všechny, aby si&nbsp;šli na&nbsp;půl hodiny lehnout, že&nbsp;zatím dovedu deník až&nbsp;do&nbsp;současnosti. Jsem nesmírně vděčná vynálezci přenosného psacího stroje a&nbsp;panu Morrisovi, že&nbsp;mi&nbsp;takový stroj obstaral. Určitě by&nbsp;pro mě&nbsp;bylo velmi únavné, kdybych tohle všechno musela psát perem…</span></p>
          <p class="chunk" data-nb-ref-number="37" data-nb-words="54" data-nb-chars="323"><span class="idea" data-nb-ref-number="37" id="idea37" data-nb-words="54" data-nb-chars="323">Skončila jsem; ubohý, drahý Jonathan, co&nbsp;ten musel trpět a&nbsp;jak asi trpí teď. Leží na&nbsp;pohovce, jako by&nbsp;ani nedýchal, a&nbsp;působí úplně zhrouceně. Obočí má&nbsp;svraštěné, obličej zkřiven bolestí. Chudáček, snad i&nbsp;teď přemýšlí; obličej má&nbsp;samou vrásku, jak úporně hloubá. Kdybych mu&nbsp;jenom mohla pomoci… Udělám, co&nbsp;bude v&nbsp;mých silách…</span></p>
          <p class="chunk" data-nb-ref-number="38" data-nb-words="41" data-nb-chars="255"><span class="idea" data-nb-ref-number="38" id="idea38" data-nb-words="41" data-nb-chars="255">Požádala jsem dr. Van Helsinga o&nbsp;všechny doklady a&nbsp;zápisy, které jsem ještě neviděla… Teď, když všichni odpočívají, si&nbsp;je&nbsp;pečlivě pročtu, a&nbsp;snad dospěji k&nbsp;nějakému závěru. Pokusím se&nbsp;řídit profesorovým příkladem a&nbsp;posuzovat zcela nezaujatě to, co&nbsp;se&nbsp;děje…</span></p>
          <p class="chunk" data-nb-ref-number="39" data-nb-words="17" data-nb-chars="90"><span class="idea" data-nb-ref-number="39" id="idea39" data-nb-words="17" data-nb-chars="90">Jsem přesvědčena, že&nbsp;jsem s&nbsp;pomocí boží něco zjistila. Přinesu si&nbsp;mapy a&nbsp;podívám se&nbsp;na&nbsp;ně…</span></p>
          <p class="chunk" data-nb-ref-number="40" data-nb-words="32" data-nb-chars="171"><span class="idea" data-nb-ref-number="40" id="idea40" data-nb-words="32" data-nb-chars="171">Jsem víc než jista, že&nbsp;mám pravdu. Už&nbsp;jsem dospěla k&nbsp;definitivnímu názoru; teď si&nbsp;všechny svolám a&nbsp;přečtu jim ho. Ať&nbsp;ho&nbsp;posoudí; přesnost je&nbsp;nutná a&nbsp;je škoda každé minuty.</span></p>
          <h3 id="souhrnné-zhodnocení-miny-harkerové" class="chunk" data-nb-ref-number="41" data-nb-words="4" data-nb-chars="34"><span class="idea" data-nb-ref-number="41" id="idea41" data-nb-words="4" data-nb-chars="34">SOUHRNNÉ ZHODNOCENÍ MINY HARKEROVÉ</span></h3>
          <p class="chunk" data-nb-ref-number="42" data-nb-words="4" data-nb-chars="26"><span class="idea" data-nb-ref-number="42" id="idea42" data-nb-words="4" data-nb-chars="26"><em>(Zapsané do&nbsp;jejího deníku)</em></span></p>
          <p class="chunk" data-nb-ref-number="43" data-nb-words="13" data-nb-chars="73"><span class="idea" data-nb-ref-number="43" id="idea43" data-nb-words="13" data-nb-chars="73"><em>Důvod šetření.</em>&nbsp;– Snahou hraběte Draculy je&nbsp;dostat se&nbsp;zpět do&nbsp;svého sídla.</span></p>
          <p class="chunk" data-nb-ref-number="44" data-nb-words="61" data-nb-chars="329"><span class="idea" data-nb-ref-number="44" id="idea44" data-nb-words="61" data-nb-chars="329"><em>a)</em> Někdo ho&nbsp;tam musí <em>přinést.</em> To&nbsp;je&nbsp;mimo diskusi; kdyby se&nbsp;totiž mohl volně pohybovat, jak by&nbsp;si&nbsp;přál, mohl by&nbsp;se&nbsp;tam vrátit jako člověk, vlk, netopýr nebo v&nbsp;jiné podobě. Zřejmě se&nbsp;obává, aby nebyl objeven nebo přepaden v&nbsp;době, kdy je&nbsp;bezmocný, to&nbsp;znamená mezi úsvitem a&nbsp;západem slunce, kdy je&nbsp;nucen pobývat ve&nbsp;své dřevěné bedně.</span></p>
          <p class="chunk" data-nb-ref-number="45" data-nb-words="18" data-nb-chars="102"><span class="idea" data-nb-ref-number="45" id="idea45" data-nb-words="18" data-nb-chars="102"><em>b)</em> Jak tam bude dopraven?&nbsp;– Tady nám může pomoci vylučovací metoda. Po&nbsp;silnici, po&nbsp;železnici, po&nbsp;vodě?</span></p>
          <p class="chunk" data-nb-ref-number="46" data-nb-words="11" data-nb-chars="61"><span class="idea" data-nb-ref-number="46" id="idea46" data-nb-words="11" data-nb-chars="61"><em>1. Po&nbsp;silnici.</em>&nbsp;– Nesčetné obtíže, zejména při odjezdu z&nbsp;měst.</span></p>
          <p class="chunk" data-nb-ref-number="47" data-nb-words="27" data-nb-chars="146"><span class="idea" data-nb-ref-number="47" id="idea47" data-nb-words="27" data-nb-chars="146"><em>a)</em> Všude jsou lidé a&nbsp;lidé jsou zvědaví, vyptávají se. Náznak, dohad, pochybnost o&nbsp;tom, co&nbsp;by&nbsp;v&nbsp;bedně mohlo být, by&nbsp;pro něho mohla znamenat záhubu.</span></p>
          <p class="chunk" data-nb-ref-number="48" data-nb-words="10" data-nb-chars="50"><span class="idea" data-nb-ref-number="48" id="idea48" data-nb-words="10" data-nb-chars="50"><em>b)</em> Je&nbsp;třeba počítat s&nbsp;celní prohlídkou či&nbsp;s&nbsp;mýtem.</span></p>
          <p class="chunk" data-nb-ref-number="49" data-nb-words="27" data-nb-chars="153"><span class="idea" data-nb-ref-number="49" id="idea49" data-nb-words="27" data-nb-chars="153"><em>c)</em> Protivníci by&nbsp;ho&nbsp;mohli pronásledovat. Toho se&nbsp;obává nejvíce, a&nbsp;aby zabránil možnému prozrazení, zapudil, pokud to&nbsp;bylo v&nbsp;jeho moci, i&nbsp;svou oběť&nbsp;– mne!</span></p>
          <p class="chunk" data-nb-ref-number="50" data-nb-words="64" data-nb-chars="334"><span class="idea" data-nb-ref-number="50" id="idea50" data-nb-words="64" data-nb-chars="334"><em>2. Po&nbsp;železnici.</em>&nbsp;– Zde se&nbsp;o&nbsp;bednu nikdo speciálně nestará; musel by&nbsp;riskovat, že&nbsp;se&nbsp;někde zdrží, a&nbsp;každé zdržení by&nbsp;mu&nbsp;mohlo být osudným&nbsp;– nepřátelé mu&nbsp;jsou v&nbsp;patách. Pravda, v&nbsp;noci by&nbsp;mohl unikat; jenže co&nbsp;by&nbsp;se&nbsp;s&nbsp;ním stalo, kdyby zůstal na&nbsp;neznámém místě, kde by&nbsp;se&nbsp;neměl kam uchýlit? Nic takového nechce, a&nbsp;ani to&nbsp;raději neriskuje.</span></p>
          <p class="chunk" data-nb-ref-number="51" data-nb-words="77" data-nb-chars="453"><span class="idea" data-nb-ref-number="51" id="idea51" data-nb-words="77" data-nb-chars="453"><em>3. Po&nbsp;vodě.</em>&nbsp;– Tohle je&nbsp;na&nbsp;první pohled nejjistější způsob, současně ovšem i&nbsp;ten nejnebezpečnější. Na&nbsp;vodě je&nbsp;bezmocný, s&nbsp;výjimkou nocí; ale i&nbsp;tehdy může volat ku&nbsp;pomoci jen mlhu, bouřku, sníh a&nbsp;své vlky. Kdyby však ztroskotal, pohltí ho&nbsp;bezbranného hlubiny vod a&nbsp;byl by&nbsp;definitivně zahuben. Jistě by&nbsp;dokázal způsobit, aby loď přirazila ke&nbsp;břehu; kdyby to&nbsp;však byla země nepřátelská, kde by&nbsp;se&nbsp;nemohl volně pohybovat, bylo by&nbsp;jeho postavení opět zoufalé.</span></p>
          <p class="chunk" data-nb-ref-number="52" data-nb-words="12" data-nb-chars="60"><span class="idea" data-nb-ref-number="52" id="idea52" data-nb-words="12" data-nb-chars="60">Z&nbsp;hypnóz víme, že&nbsp;je&nbsp;na&nbsp;vodě; musíme tedy zjistit, <em>na které</em>.</span></p>
          <p class="chunk" data-nb-ref-number="53" data-nb-words="21" data-nb-chars="124"><span class="idea" data-nb-ref-number="53" id="idea53" data-nb-words="21" data-nb-chars="124">Předně musíme přesně vyšetřit, co&nbsp;až&nbsp;dosud vykonal; teprve z&nbsp;toho nám může jasně vyplynout, jaké asi budou jeho další kroky.</span></p>
          <p class="chunk" data-nb-ref-number="54" data-nb-words="27" data-nb-chars="151"><span class="idea" data-nb-ref-number="54" id="idea54" data-nb-words="27" data-nb-chars="151"><em>Za prvé</em> musíme vyjít z&nbsp;poznatku, jak v&nbsp;Londýně realizoval část svého celkového plánu, když se&nbsp;octl v&nbsp;časové tísni a&nbsp;musel si&nbsp;pomoci, jak nejlíp dovedl.</span></p>
          <p class="chunk" data-nb-ref-number="55" data-nb-words="13" data-nb-chars="69"><span class="idea" data-nb-ref-number="55" id="idea55" data-nb-words="13" data-nb-chars="69"><em>Za druhé</em> musíme z&nbsp;fakt, která známe, odvodit a&nbsp;zjistit, co&nbsp;dělal zde.</span></p>
          <p class="chunk" data-nb-ref-number="56" data-nb-words="80" data-nb-chars="495"><span class="idea" data-nb-ref-number="56" id="idea56" data-nb-words="80" data-nb-chars="495">Pokud jde o&nbsp;první problém, měl určitě v&nbsp;úmyslu jet do&nbsp;Galace a&nbsp;nákladní list dal vystavit do&nbsp;Varny proto, aby nás zmátl pro případ, že&nbsp;zjistíme, jakým způsobem opustil Anglii. To&nbsp;znamená, že&nbsp;jeho okamžitým a&nbsp;výlučným cílem byl útěk. Důkazem toho je&nbsp;dopis, kde Immanuelovi Hildesheimovi přikazuje, aby převzal a&nbsp;odvezl bednu <em>před východem slunce</em>. Dále tu&nbsp;je&nbsp;příkaz Petru Skinskému. Tady nevíme nic určitého, ale nějaký dopis či&nbsp;vzkaz určitě musí existovat, protože Skinsky přišel k&nbsp;Hildesheimovi…</span></p>
          <p class="chunk" data-nb-ref-number="57" data-nb-words="91" data-nb-chars="547"><span class="idea" data-nb-ref-number="57" id="idea57" data-nb-words="91" data-nb-chars="547">Víme, že&nbsp;zatím mu&nbsp;jeho plány vyšly. <em>Carevna Kateřina</em> plula tak fantasticky rychle, až&nbsp;to&nbsp;vyvolalo podezření u&nbsp;kapitána Donelsona; jenže jeho pověrčivost spojená s&nbsp;vychytralostí hraběti jen pomohla a&nbsp;kapitán provedl loď se&nbsp;silným větrem v&nbsp;zádech mlhami a&nbsp;tak dál naslepo až&nbsp;do&nbsp;Galace. Jak se&nbsp;ukázalo, hrabě všechno pečlivě připravil. Hildesheim převzal bednu, odvezl ji&nbsp;a&nbsp;předal ji&nbsp;Skinskému. Skinsky ji&nbsp;přejal&nbsp;– a&nbsp;tady ztrácíme stopu. Víme jedině, že&nbsp;bedna je&nbsp;někde na&nbsp;vodě a&nbsp;někam pluje. Celním prohlídkám a&nbsp;mýtu, pokud by&nbsp;někdy byly, se&nbsp;vyhnula.</span></p>
          <p class="chunk" data-nb-ref-number="58" data-nb-words="16" data-nb-chars="84"><span class="idea" data-nb-ref-number="58" id="idea58" data-nb-words="16" data-nb-chars="84">Nyní se&nbsp;dostáváme k&nbsp;tomu, co&nbsp;hrabě nejspíš dělal po&nbsp;svém příchodu <em>na břeh</em>, v&nbsp;Galaci.</span></p>
          <p class="chunk" data-nb-ref-number="59" data-nb-words="72" data-nb-chars="429"><span class="idea" data-nb-ref-number="59" id="idea59" data-nb-words="72" data-nb-chars="429">Bedna byla odevzdána Skinskému před východem slunce. Při východu slunce se&nbsp;už&nbsp;hrabě mohl objevit ve&nbsp;své vlastní podobě. Naskýtá se&nbsp;tedy otázka, proč vůbec byl Skinsky povolán ku&nbsp;pomoci? V&nbsp;manželově deníku je&nbsp;zmínka o&nbsp;tom, že&nbsp;Skinsky má&nbsp;styky se&nbsp;Slováky, kteří provozují obchod po&nbsp;řece až&nbsp;dolů k&nbsp;přístavu. A&nbsp;poznámka té&nbsp;ženy, že&nbsp;vraždu spáchal nějaký Slovák, prozrazuje záporný postoj k&nbsp;těmhle lidem. Hrabě se&nbsp;chtěl zbavit svědka.</span></p>
          <p class="chunk" data-nb-ref-number="60" data-nb-words="114" data-nb-chars="667"><span class="idea" data-nb-ref-number="60" id="idea60" data-nb-words="114" data-nb-chars="667">Můj dohad je&nbsp;tento: v&nbsp;Londýně se&nbsp;hrabě rozhodl, že&nbsp;se&nbsp;na&nbsp;svůj zámek vrátí po&nbsp;vodě; je&nbsp;to&nbsp;cesta nejbezpečnější a&nbsp;nejméně nápadná. Ze&nbsp;zámku ho&nbsp;odvezli Szganyové a&nbsp;celý náklad nejspíš předali Slovákům, kteří dopravili bedny do&nbsp;Varny, kde byly naloděny na&nbsp;loď plující do&nbsp;Londýna. Hrabě proto znal osoby, které takovouto službu umějí zařídit. Když se&nbsp;bedna před východem slunce nebo po&nbsp;jeho západu konečně octla na&nbsp;suché zemi, hrabě z&nbsp;ní vyšel, setkal se&nbsp;se&nbsp;Skinským a&nbsp;nařídil mu, jak má&nbsp;zařídit dopravu bedny proti proudu nějaké řeky. Když byl jeho příkaz vykonán a&nbsp;on věděl, že&nbsp;všechno už&nbsp;probíhá řádně, zavraždil Skinského, aby, jak se&nbsp;domníval, zahladil všechny stopy.</span></p>
          <p class="chunk" data-nb-ref-number="61" data-nb-words="81" data-nb-chars="457"><span class="idea" data-nb-ref-number="61" id="idea61" data-nb-words="81" data-nb-chars="457">Prostudovala jsem mapu a&nbsp;zjistila, že&nbsp;Slováci se&nbsp;budou nejspíš plavit po&nbsp;Prutu nebo Seretu. V&nbsp;přepise záznamu dr. Sewarda jsem si&nbsp;přečetla, že&nbsp;jsem v&nbsp;transu slyšela bučení krav a&nbsp;šplouchání vody asi ve&nbsp;výši hlavy a&nbsp;vrzat dřevo o&nbsp;dřevo. To&nbsp;znamená, že&nbsp;hrabě plul v&nbsp;bedně po&nbsp;nějaké řece na&nbsp;otevřeném člunu&nbsp;– poháněném nejspíš buď vesly, nebo tyčemi, neboť břehy jsou blízko a&nbsp;člun se&nbsp;pohybuje proti proudu. Kdyby plul po&nbsp;proudu, nic takového by&nbsp;nebylo slyšet.</span></p>
          <p class="chunk" data-nb-ref-number="62" data-nb-words="43" data-nb-chars="243"><span class="idea" data-nb-ref-number="62" id="idea62" data-nb-words="43" data-nb-chars="243">Pochopitelně to&nbsp;třeba není ani Prut, ani Seret; stejně musíme pátrat dál. Z&nbsp;těchto dvou řek je&nbsp;Prut splavnější, ale do&nbsp;Seretu se&nbsp;u&nbsp;Fundu vlévá Bystřice. Ta&nbsp;obtéká Borgoský průsmyk a&nbsp;zámku Dracula není žádná řeka blíž než její klikatící se&nbsp;tok.</span></p>
          <h3 id="deník-miny-harkerové-1" class="chunk" data-nb-ref-number="63" data-nb-words="3" data-nb-chars="20"><span class="idea" data-nb-ref-number="63" id="idea63" data-nb-words="3" data-nb-chars="20">DENÍK MINY HARKEROVÉ</span></h3>
          <p class="chunk" data-nb-ref-number="64" data-nb-words="1" data-nb-chars="13"><span class="idea" data-nb-ref-number="64" id="idea64" data-nb-words="1" data-nb-chars="13"><em>(Pokračování)</em></span></p>
          <p class="chunk" data-nb-ref-number="65" data-nb-words="17" data-nb-chars="99"><span class="idea" data-nb-ref-number="65" id="idea65" data-nb-words="17" data-nb-chars="99">Když jsem dočetla, Jonathan mě&nbsp;objal a&nbsp;políbil. Ostatní mi&nbsp;tiskli ruce a&nbsp;dr. Van Helsing prohlásil:</span></p>
          <p class="chunk" data-nb-ref-number="66" data-nb-words="114" data-nb-chars="648"><span class="idea" data-nb-ref-number="66" id="idea66" data-nb-words="114" data-nb-chars="648">„Naše drahá paní Mina nás opět poučila. Její zrak pronikl tam, kde my&nbsp;jsme pro slepotu nic neviděli. Jsme zase na&nbsp;stopě a&nbsp;tentokráte snad budeme míti úspěch. Náš nepřítel je&nbsp;tak bezmocný, jak dosud nikdy nebyl, a&nbsp;jestliže se&nbsp;nám podaří přistihnouti ho&nbsp;za&nbsp;dne na&nbsp;vodě, svůj úkol hladce provedeme. Má&nbsp;před námi náskok, svou cestu však nemůže uspíšiti; neodváží se&nbsp;totiž opustiti bednu, aby nevyvolal podezření u&nbsp;těch, kdo ji&nbsp;vezou. Kdyby totiž něco tušili, shodili by&nbsp;bednu do&nbsp;řeky a&nbsp;tam by&nbsp;zahynul. Toho si&nbsp;je&nbsp;vědom, a&nbsp;proto nic neučiní. A&nbsp;teď se&nbsp;musíme, přátelé, poraditi a&nbsp;rozhodnouti, co&nbsp;každý z&nbsp;nás udělá a&nbsp;jak budeme dále společně postupovati!“</span></p>
          <p class="chunk" data-nb-ref-number="67" data-nb-words="10" data-nb-chars="59"><span class="idea" data-nb-ref-number="67" id="idea67" data-nb-words="10" data-nb-chars="59">„Najmu parní člun a&nbsp;vyrazím za&nbsp;ním,“ navrhl lord Godalming.</span></p>
          <p class="chunk" data-nb-ref-number="68" data-nb-words="17" data-nb-chars="96"><span class="idea" data-nb-ref-number="68" id="idea68" data-nb-words="17" data-nb-chars="96">„A&nbsp;já ho&nbsp;budu pronásledovat na&nbsp;koni po&nbsp;břehu, kdyby snad chtěl někde přistát,“ dodal pan Morris.</span></p>
          <p class="chunk" data-nb-ref-number="69" data-nb-words="40" data-nb-chars="246"><span class="idea" data-nb-ref-number="69" id="idea69" data-nb-words="40" data-nb-chars="246">„Správně!“ souhlasil profesor. „Oba návrhy jsou dobré. Jenže ani jeden z&nbsp;vás nesmí jíti sám. Proti síle je&nbsp;třeba postaviti sílu; Slováci jsou statní a&nbsp;bezohlední a&nbsp;mají nějaké zbraně.“ Muži se&nbsp;usmáli, sami mají pořádný arzenál. Pan Morris namítl:</span></p>
          <p class="chunk" data-nb-ref-number="70" data-nb-words="47" data-nb-chars="286"><span class="idea" data-nb-ref-number="70" id="idea70" data-nb-words="47" data-nb-chars="286">„Mám s&nbsp;sebou několik winchestrovek; ty&nbsp;se&nbsp;moc dobře hodí proti každé pakáži, a&nbsp;možná že&nbsp;také narazíme na&nbsp;vlky. Jak si&nbsp;jistě vzpomínáte, udělal hrabě ještě další opatření; přibral si&nbsp;na&nbsp;pomoc nějaké lidi, jenže paní Harkerová tehdy nepostřehla, oč&nbsp;jde. Musíme být připraveni na&nbsp;všechno.“</span></p>
          <p class="chunk" data-nb-ref-number="71" data-nb-words="140" data-nb-chars="787"><span class="idea" data-nb-ref-number="71" id="idea71" data-nb-words="140" data-nb-chars="787">„Já tedy pojedu s&nbsp;Quinceym,“ rozhodl se&nbsp;dr. Seward. „Na lovu jsme si&nbsp;jeden na&nbsp;druhého zvykli a&nbsp;s&nbsp;dobrými zbraněmi si&nbsp;už&nbsp;oba dobře poradíme s&nbsp;čímkoli, nač narazíme. Ani ty&nbsp;nesmíš jet sám, Arte. Snad se&nbsp;budeme muset utkat se&nbsp;Slováky a&nbsp;případný nezdar – i&nbsp;když si&nbsp;nemyslím, že&nbsp;by&nbsp;ti&nbsp;chlapíci měli pušky&nbsp;– by&nbsp;zvrátil všechny naše plány. Tentokráte nesmíme nic riskovat; nedopřejeme si&nbsp;klidu, dokud hlava hraběte nebude oddělena od&nbsp;trupu a&nbsp;my nezískáme jistotu, že&nbsp;už&nbsp;nevstane z&nbsp;mrtvých!“ Při těchto slovech hleděl na&nbsp;Jonathana a&nbsp;Jonathan se&nbsp;díval na&nbsp;mě. Uhádla jsem, čím se&nbsp;můj chudáček v&nbsp;duchu trápí. Pochopitelně chtěl být se&nbsp;mnou, ale toho&nbsp;– toho&nbsp;– upíra (proč jen jsem váhala napsat toto slovo?) zahubí nejspíš ti, kdo ho&nbsp;budou pronásledovat na&nbsp;člunu! Jeho mlčení využil dr. Van Helsing:</span></p>
          <p class="chunk" data-nb-ref-number="72" data-nb-words="264" data-nb-chars="1582"><span class="idea" data-nb-ref-number="72" id="idea72" data-nb-words="264" data-nb-chars="1582">„Příteli Jonathane, s&nbsp;Artem pojedete vy&nbsp;– a&nbsp;to ze&nbsp;dvou důvodů. Jednak proto, že&nbsp;jste mladý a&nbsp;odvážný, dovedete se&nbsp;bíti a&nbsp;nejspíš bude třeba nasaditi všechny síly. A&nbsp;jednak je&nbsp;vaším právem zničiti toho&nbsp;– to, co&nbsp;způsobilo vám i&nbsp;paní Mině tolik hoře. Nebojte se&nbsp;o&nbsp;ni, bude pod mou ochranou, jestliže dovolíte. Jsem starý člověk. Mé&nbsp;nohy už&nbsp;nejsou tak rychlé jako kdysi a&nbsp;já nedokážu jeti dlouho na&nbsp;koni nebo pronásledovati toho netvora, jak bude třeba, popřípadě s&nbsp;ním bojovati obyčejnými zbraněmi. Mohu však prokázati jiné služby&nbsp;– dovedu zápasiti jinými zbraněmi. A&nbsp;v&nbsp;případě nutnosti dokážu položiti svůj život stejně dobře jako muži mladší. Teď mi&nbsp;dovolte, abych vám řekl svá přání: Zatímco vy, lorde Godalmingu, poplujete s&nbsp;přítelem Jonathanem na&nbsp;malém parním člunu proti proudu řeky a&nbsp;John s&nbsp;Quinceym budou hlídati břehy, aby náhodou nepřistál, odvezu paní Minu přímo do&nbsp;srdce nepřítelovy země. V&nbsp;době, kdy ten starý lišák bude muset zůstati ve&nbsp;své bedně na&nbsp;řece, odkud nemůže uniknouti na&nbsp;pevninu&nbsp;– protože se&nbsp;neodváží zvednouti víko své rakve, aby ho&nbsp;Slováci, kteří ho&nbsp;vezou, ze&nbsp;strachu neopustili a&nbsp;on nezahynul&nbsp;–, pojedeme po&nbsp;Jonathanových stopách z&nbsp;Bystřice přes Borgoský průsmyk a&nbsp;pokusíme se&nbsp;najíti zámek Dracula. V&nbsp;tom nám zajisté pomůže hypnotická schopnost paní Miny, a&nbsp;jakmile se&nbsp;dostaneme do&nbsp;blízkosti tohoto osudného místa, budeme už&nbsp;jistě po&nbsp;prvním východu slunce znáti cestu, která by&nbsp;nám jinak zůstala skryta a&nbsp;utajena. Tam je&nbsp;třeba vykonati mnoho práce a&nbsp;mnoho míst posvětiti, aby toto hadí hnízdo bylo smazáno z&nbsp;povrchu zemského.“ Jonathan ho&nbsp;vzrušeně přerušil:</span></p>
          <p class="chunk" data-nb-ref-number="73" data-nb-words="37" data-nb-chars="222"><span class="idea" data-nb-ref-number="73" id="idea73" data-nb-words="37" data-nb-chars="222">„Chcete snad říci, pane profesore, že&nbsp;máte v&nbsp;úmyslu zavést Minu, beztak už&nbsp;nešťastnou a&nbsp;postiženou tou ďábelskou otravou, přímo do&nbsp;jeho příšerné pasti? Za&nbsp;nic na&nbsp;světě! Zaboha ne!“ Na&nbsp;chvíli mu&nbsp;selhal hlas, pak pokračoval:</span></p>
          <p class="chunk" data-nb-ref-number="74" data-nb-words="85" data-nb-chars="488"><span class="idea" data-nb-ref-number="74" id="idea74" data-nb-words="85" data-nb-chars="488">„Víte vůbec, jak to&nbsp;tam vypadá? Viděl jste vy&nbsp;snad ten strašný brloh pekelné nestoudnosti, kde i&nbsp;měsíční svit na&nbsp;sebe bere hrůzné podoby a&nbsp;každé zrnko prachu vířící ve&nbsp;větru je&nbsp;zárodkem nestvůrné zrůdy? Cítil jste vy&nbsp;snad někdy na&nbsp;hrdle upíří rty?“ Otočil se&nbsp;ke&nbsp;mně, očima mi&nbsp;ulpěl na&nbsp;čele, pozdvihl paže a&nbsp;zvolal: „Bože, čeho jsme se&nbsp;dopustili, žes na&nbsp;nás seslal takovou hrůzu!“ A&nbsp;zdrceně klesl na&nbsp;pohovku. Vtom se&nbsp;ozval profesorův jasný, laskavý, rozechvělý hlas a&nbsp;všechny nás uklidnil:</span></p>
          <p class="chunk" data-nb-ref-number="75" data-nb-words="188" data-nb-chars="1070"><span class="idea" data-nb-ref-number="75" id="idea75" data-nb-words="188" data-nb-chars="1070">„Ach příteli, chci se&nbsp;tam vypraviti jen proto, abych paní Minu před tímto hrůzným místem zachránil! Bůh uchovej, že&nbsp;bych ji&nbsp;tam snad chtěl někdy zavésti! Tam bude třeba vykonati práci&nbsp;– odpornou práci&nbsp;–, kterou její oči nesmějí spatřiti. My&nbsp;muži tady, kromě Jonathana, jsme na&nbsp;vlastní oči viděli, co&nbsp;je&nbsp;třeba udělati, než takové místo lze očistiti. Pamatujte, že&nbsp;jsme ve&nbsp;strašné situaci. Kdyby nám hrabě tentokráte unikl&nbsp;– a&nbsp;on je&nbsp;silný, zchytralý a&nbsp;lstivý&nbsp;–, pak bude někde spáti třeba celých sto let; za&nbsp;nějaký čas by&nbsp;tady naše drahá&nbsp;–“ uchopil mě&nbsp;za&nbsp;ruku&nbsp;– „mu přišla dělati společnost a&nbsp;stala by&nbsp;se&nbsp;stejnou jako ty, které jste spatřil, Jonathane. Vyprávěl jste o&nbsp;jejich chtivých rtech; slyšel jste jejich vyzývavý smích, když se&nbsp;vrhly na&nbsp;svíjející se&nbsp;ranec, který jim hrabě hodil. Chvějete se, a&nbsp;nijak mě&nbsp;to&nbsp;neudivuje. Odpusťte mi, že&nbsp;vám působím takovou bolest; je&nbsp;to&nbsp;však nutné. Příteli, víte přece, že&nbsp;jsem ochoten obětovati život, jen abych mohl ten strašný čin vykonati. Když už&nbsp;by&nbsp;tam musel někdo jíti, aby jim dělal společnost, pak bych tam přece šel já&nbsp;sám!“</span></p>
          <p class="chunk" data-nb-ref-number="76" data-nb-words="16" data-nb-chars="100"><span class="idea" data-nb-ref-number="76" id="idea76" data-nb-words="16" data-nb-chars="100">„Čiňte, jak uznáte za&nbsp;vhodné,“ povzdychl Jonathan a&nbsp;celý se&nbsp;roztřásl. „Jsme všichni v&nbsp;rukou božích!“</span></p>
        </section>
        <section>
          <p class="chunk" data-nb-ref-number="77" data-nb-words="268" data-nb-chars="1617"><span class="idea" data-nb-ref-number="77" id="idea77" data-nb-words="268" data-nb-chars="1617"><em>Později.</em>&nbsp;– Velmi mě&nbsp;potěšilo, když jsem viděla tyhle odvážné muže pustit se&nbsp;do&nbsp;příprav. Ženy prostě musí milovat muže, jakmile jsou tak odhodlaní, upřímní a&nbsp;odvážní. A&nbsp;zároveň jsem si&nbsp;uvědomila zázračnou moc peněz! Co&nbsp;všechno peníze dokáží, jestli se&nbsp;jich vhodně použije; a&nbsp;co by&nbsp;mohly natropit, jestli se&nbsp;vynaloží na&nbsp;podlé účely. Jsem velmi ráda, že&nbsp;je&nbsp;lord Godalming bohatý a&nbsp;že on&nbsp;i&nbsp;pan Morris, který také má&nbsp;spoustu peněz, jsou ochotni je&nbsp;tak velkoryse vydávat. V&nbsp;opačném případě by&nbsp;se&nbsp;naše malá výprava ani nemohla vydat tak rychle a&nbsp;tak dokonale vybavena na&nbsp;cestu, jako tomu bude za&nbsp;hodinu. Uplynuly teprve tři hodiny od&nbsp;chvíle, kdy jsme si&nbsp;rozdělili úlohy; lord Godalming a&nbsp;Jonathan už&nbsp;mají krásný parní člun, připravený každou chvíli vyplout. Dr. Seward a&nbsp;pan Morris si&nbsp;opatřili šest výborných, dobře vystrojených koní. Sehnali jsme si&nbsp;všechny potřebné mapy a&nbsp;pomůcky, jaké se&nbsp;daly opatřit. Profesor Van Helsing odjede se&nbsp;mnou dnes večer v&nbsp;11.40 vlakem do&nbsp;Veresti, odkud pojedeme kočárem do&nbsp;Borgoského průsmyku. Bereme s&nbsp;sebou hodně peněz, protože hodláme koupit kočár a&nbsp;koně. Pojedeme sami, vždyť nikomu nemůžeme v&nbsp;této záležitosti důvěřovat. Profesor zná několik cizích řečí, takže nebudeme míti potíže. Všichni máme zbraně, dokonce i&nbsp;já mám revolver velkého kalibru; Jonathan by&nbsp;neměl klid, kdybych nebyla ozbrojena stejně jako ostatní. Bohužel však nemohu mít u&nbsp;sebe tu&nbsp;zbraň, jíž jsou vyzbrojeni mí&nbsp;druzi&nbsp;– brání mi&nbsp;v&nbsp;tom jizva na&nbsp;čele. Drahoušek dr. Van Helsing mě&nbsp;utěšuje, že&nbsp;jsem pořádně ozbrojena proti vlkům; hodinu od&nbsp;hodiny je&nbsp;chladněji a&nbsp;občas jako na&nbsp;výstrahu se&nbsp;objeví několik sněhových vloček.</span></p>
        </section>
        <section>
          <p class="chunk" data-nb-ref-number="78" data-nb-words="42" data-nb-chars="253"><span class="idea" data-nb-ref-number="78" id="idea78" data-nb-words="42" data-nb-chars="253"><em>Později.</em>&nbsp;– K&nbsp;rozloučení se&nbsp;svým miláčkem musím sebrat všechnu odvahu. Třeba se&nbsp;už&nbsp;nikdy neshledáme! Buď statečná, Mino! Profesor tě&nbsp;bedlivě pozoruje a&nbsp;jeho pohled varuje. Zatím žádné slzy&nbsp;– teprve později, až&nbsp;snad z&nbsp;boží vůle budu prolévat slzy radosti!</span></p>
          <h3 id="deník-jonathana-harkera-1" class="chunk" data-nb-ref-number="79" data-nb-words="3" data-nb-chars="23"><span class="idea" data-nb-ref-number="79" id="idea79" data-nb-words="3" data-nb-chars="23">DENÍK JONATHANA HARKERA</span></h3>
        </section>
        <section>
          <p class="chunk" data-nb-ref-number="80" data-nb-words="298" data-nb-chars="1648"><span class="idea" data-nb-ref-number="80" id="idea80" data-nb-words="298" data-nb-chars="1648"><em>30. října, v&nbsp;noci</em>.&nbsp;– Píši tohle při svitu světla vycházejícího z&nbsp;dvířek kotle našeho parního člunu; lord Godalming právě přikládá. Vyzná se&nbsp;v&nbsp;tom dokonale; několik let si&nbsp;držel parní čluny na&nbsp;Temži a&nbsp;na Norfolk Broads. Pokud jde o&nbsp;naše plány, usoudili jsme nakonec, že&nbsp;Minin odhad je&nbsp;správný, a&nbsp;jestli se&nbsp;hrabě opravdu rozhodl prchat zpět do&nbsp;zámku po&nbsp;vodě, plavil by&nbsp;se&nbsp;proti proudu Seretu a&nbsp;pak proti proudu Bystřice, která se&nbsp;do&nbsp;něho vlévá. Domníváme se, že&nbsp;na&nbsp;břeh by&nbsp;hrabě vystoupil někde kolem 47. severní rovnoběžky a&nbsp;odtud by&nbsp;se&nbsp;vydal po&nbsp;pevnině ke&nbsp;Karpatům. V&nbsp;noci plujeme bez potíží velkou rychlostí, protože voda je&nbsp;dost hluboká a&nbsp;břehy jsou od&nbsp;sebe natolik vzdálené, že&nbsp;i&nbsp;ve tmě lze snadno manévrovat. Lord Godalming mě&nbsp;vyzval, abych šel spát, že&nbsp;zatím úplně stačí, aby hlídkoval pouze jeden z&nbsp;nás. Nemohu však usnout – jak bych vůbec mohl spát, když mému miláčkovi hrozí takové nebezpečí a&nbsp;je na&nbsp;cestě k&nbsp;onomu strašnému zámku…? Mou jedinou útěchou je, že&nbsp;jsme v&nbsp;rukou božích. Nebýt této víry, bylo by&nbsp;snazší zemřít než žít a&nbsp;zbavit se&nbsp;tak všech trýzní. Pan Morris a&nbsp;dr. Seward se&nbsp;vypravili na&nbsp;svou dlouhou cestu ještě před námi; pojedou po&nbsp;pravém břehu, ale ve&nbsp;větší vzdálenosti od&nbsp;řeky po&nbsp;kopcích, aby měli výhled na&nbsp;celý tok a&nbsp;nebyli nuceni úzkostlivě sledovat jeho zákruty. Na&nbsp;první úsek cesty najali dva muže, aby se&nbsp;jim starali o&nbsp;rezervní koně&nbsp;– jsou celkem čtyři&nbsp;–; kdyby jeli sami, vyvolávali by&nbsp;pozornost. Muže brzy propustí, a&nbsp;pak se&nbsp;o&nbsp;koně už&nbsp;budou starat sami. Možná že&nbsp;se&nbsp;budeme muset spojit; alespoň bude dost koní pro celou naši skupinu. Jedno ze&nbsp;sedel se&nbsp;dá&nbsp;upravit na&nbsp;dámské a&nbsp;v&nbsp;případě potřeby je&nbsp;tedy může použít Mina.</span></p>
          <p class="chunk" data-nb-ref-number="81" data-nb-words="53" data-nb-chars="324"><span class="idea" data-nb-ref-number="81" id="idea81" data-nb-words="53" data-nb-chars="324">Pustili jsme se&nbsp;do&nbsp;hezky riskantního podniku! Uvědomujeme si&nbsp;to, když tak rychle plujeme nocí a&nbsp;řezavě se&nbsp;do&nbsp;nás opírá studený vítr, zdvíhající se&nbsp;z&nbsp;řeky. Všude kolem slyšíme tajemné hlasy noci. Připadá nám, že&nbsp;neznámými cestami směřujeme k&nbsp;neznámým cílům, do&nbsp;světa tmy a&nbsp;hrůzných jevů. Godalming právě přivírá dvířka kotle.</span></p>
        </section>
        <section>
          <p class="chunk" data-nb-ref-number="82" data-nb-words="71" data-nb-chars="412"><span class="idea" data-nb-ref-number="82" id="idea82" data-nb-words="71" data-nb-chars="412"><em>31. října.</em>&nbsp;– Stále plujeme rychle vpřed. Rozednilo se&nbsp;a&nbsp;Godalming spí. Hlídku držím já. Ráno je&nbsp;sychravé a&nbsp;člověk je&nbsp;vděčný kotli za&nbsp;žár, i&nbsp;když máme na&nbsp;sobě těžké kožichy. Až&nbsp;dosud jsme předjeli jen několik otevřených člunů, ale žádný z&nbsp;nich neměl na&nbsp;palubě tak velkou bednu či&nbsp;balík, jaké hledáme. Kdykoli jsme na&nbsp;plavce zamířili světlo elektrického reflektoru, vyděsili se, padli na&nbsp;kolena a&nbsp;začali se&nbsp;modlit.</span></p>
        </section>
        <section>
          <p class="chunk" data-nb-ref-number="83" data-nb-words="215" data-nb-chars="1264"><span class="idea" data-nb-ref-number="83" id="idea83" data-nb-words="215" data-nb-chars="1264"><em>1. listopadu, večer.</em>&nbsp;– Za&nbsp;celý den se&nbsp;nic nepřihodilo. Nic podobného tomu, co&nbsp;hledáme, jsme nenašli. Vpluli jsme již do&nbsp;Bystřice, a&nbsp;jestli je&nbsp;náš předpoklad chybný, pak už&nbsp;jsme ztratili všechnu naději. Předjeli jsme všechna plavidla, velká i&nbsp;malá. Dnes ráno nás jedna posádka považovala za&nbsp;vládní člun a&nbsp;podle toho se&nbsp;k&nbsp;nám chovala. Z&nbsp;jejich postoje jsme usoudili, že&nbsp;by&nbsp;se&nbsp;tak dalo všelicos lépe zařídit, a&nbsp;ve Fundu, kde se&nbsp;Bystřice vlévá do&nbsp;Seretu, jsme si&nbsp;opatřili rumunskou vlajku, vyvěsili ji&nbsp;a&nbsp;hrdě pod ní&nbsp;plujeme. Tento trik se&nbsp;nám vyplatil u&nbsp;každého člunu, který jsme od&nbsp;té&nbsp;doby předhonili; všichni se&nbsp;k&nbsp;nám chovali neobyčejně uctivě, a&nbsp;ani jednou nevznesli námitky proti našemu jednání a&nbsp;našim dotazům. Několik Slováků nám oznámilo, že&nbsp;je&nbsp;předjel nějaký velký člun, který plul rychleji než oni, protože měl na&nbsp;palubě dvojnásobnou posádku. To&nbsp;ovšem bylo ještě před jejich příjezdem do&nbsp;Fundu, takže nevěděli, zda člun zabočil na&nbsp;Bystřici nebo pokračoval proti proudu Seretu. Ve&nbsp;Fundu jsme se&nbsp;o&nbsp;takovém člunu nedoslechli, zřejmě tudy proplul v&nbsp;noci. Jsem velmi ospalý; snad i&nbsp;mě začíná zmáhat ta&nbsp;zima a&nbsp;někdy si&nbsp;příroda odpočinek prostě vynutí. Godalming trvá na&nbsp;tom, že&nbsp;převezme stráž první. Bůh mu&nbsp;žehnej za&nbsp;všechno dobro, které prokazuje ubohé Mině i&nbsp;mně.</span></p>
        </section>
        <section>
          <p class="chunk" data-nb-ref-number="84" data-nb-words="237" data-nb-chars="1298"><span class="idea" data-nb-ref-number="84" id="idea84" data-nb-words="237" data-nb-chars="1298"><em>2. listopadu, ráno.</em>&nbsp;– Je&nbsp;jasný den. Lord Godalming byl tak hodný, že&nbsp;mě&nbsp;neprobudil! Tvrdí, že&nbsp;by&nbsp;to&nbsp;byl hřích; spal jsem prý velmi klidně a&nbsp;určitě jsem zapomněl na&nbsp;všechny starosti. Připadá mi&nbsp;nesmírně sobecké, že&nbsp;jsem tak dlouho spal a&nbsp;nechal ho&nbsp;probdít celou noc; měl však pravdu. Cítím se&nbsp;dnes ráno jako znovuzrozený. Sedím tu, dívám se&nbsp;na&nbsp;něho, jak spí, a&nbsp;přitom dokážu obstarat všechno, co&nbsp;je&nbsp;třeba&nbsp;– postarat se&nbsp;o&nbsp;chod stroje, o&nbsp;kormidlo i&nbsp;hlídkovat. Cítím, jak se&nbsp;zase do&nbsp;mne vlévá síla a&nbsp;energie. Kde asi jsou teď Mina a&nbsp;Van Helsing? Ve&nbsp;středu k&nbsp;polednímu měli dojet do&nbsp;Veresti. Jistě jim trvalo chvíli, než si&nbsp;opatřili kočár a&nbsp;koně; pokud tedy už&nbsp;vyrazili a&nbsp;jeli rychle, mohli by&nbsp;se&nbsp;teď asi blížit Borgoskému průsmyku. Bůh je&nbsp;veď a&nbsp;ochraňuj! Raději ani nemyslím na&nbsp;to, co&nbsp;všechno by&nbsp;se&nbsp;mohlo přihodit! Kdybychom jen mohli plout rychleji! Bohužel nemůžeme; stroje rámusí a&nbsp;pracují ze&nbsp;všech sil. Jak se&nbsp;asi daří dr. Sewardovi a&nbsp;panu Morrisovi? Z&nbsp;hor stékají do&nbsp;téhle řeky nesčetné bystřiny, ale ani jedna z&nbsp;nich není natolik široká&nbsp;– alespoň ne&nbsp;v&nbsp;tenhle roční čas, i&nbsp;když jsou v&nbsp;zimě a&nbsp;v&nbsp;době tání určitě nebezpečné&nbsp;–, aby byly jezdcům příliš na&nbsp;obtíž. Snad se&nbsp;s&nbsp;nimi setkáme ještě před příjezdem do&nbsp;Strasby; pokud do&nbsp;té&nbsp;doby hraběte nepředstihneme, budeme se&nbsp;muset poradit o&nbsp;dalším postupu.</span></p>
          <h3 id="deník-dr-sewarda-1" class="chunk" data-nb-ref-number="85" data-nb-words="3" data-nb-chars="17"><span class="idea" data-nb-ref-number="85" id="idea85" data-nb-words="3" data-nb-chars="17">DENÍK Dr. SEWARDA</span></h3>
        </section>
        <section>
          <p class="chunk" data-nb-ref-number="86" data-nb-words="55" data-nb-chars="325"><span class="idea" data-nb-ref-number="86" id="idea86" data-nb-words="55" data-nb-chars="325"><em>2. listopadu.</em>&nbsp;– Tři dny na&nbsp;cestě. Nic nového, a&nbsp;kdyby náhodou k&nbsp;něčemu došlo, neměl bych ani čas to&nbsp;zapsat, záleží přece na&nbsp;každé minutě. Odpočíváme jen tehdy, když to&nbsp;koně potřebují, ale snášíme to&nbsp;oba skvěle. Naše dřívější lovecké výpravy teď přinášejí ovoce. Musíme dál; nebudeme mít klid, dokud nespatříme náš parní člun.</span></p>
        </section>
        <section>
          <p class="chunk" data-nb-ref-number="87" data-nb-words="52" data-nb-chars="288"><span class="idea" data-nb-ref-number="87" id="idea87" data-nb-words="52" data-nb-chars="288"><em>3. listopadu.</em>&nbsp;– Ve&nbsp;Fundu jsme se&nbsp;dozvěděli, že&nbsp;parní člun plul dál proti proudu Bystřice. Kdyby jen nebyla taková zima! Zdá se, že&nbsp;už&nbsp;brzy začne sněžit; a&nbsp;jestli napadne mnoho sněhu, nebudeme moci jet dál na&nbsp;koních, ale budeme si&nbsp;muset opatřit sáně a&nbsp;pokračovat v&nbsp;cestě po&nbsp;ruském způsobu.</span></p>
        </section>
        <section>
          <p class="chunk" data-nb-ref-number="88" data-nb-words="102" data-nb-chars="622"><span class="idea" data-nb-ref-number="88" id="idea88" data-nb-words="102" data-nb-chars="622"><em>4. listopadu.</em>&nbsp;– Dnes jsme se&nbsp;doslechli, že&nbsp;parní člun zdržela nehoda při proplouvání peřejí. Slováci přes ně&nbsp;své čluny přepraví snadno, protože je&nbsp;táhnou na&nbsp;laně a&nbsp;znají cestu. Někteří tudy propluli před několika hodinami. Godalming je&nbsp;zručný a&nbsp;všechno opraví sám, takže určitě zase uvedl člun do&nbsp;chodu. Nakonec se&nbsp;s&nbsp;pomocí místních lidí dostali přes peřeje a&nbsp;pokračují v&nbsp;plavbě. Nehoda se&nbsp;však zřejmě bohužel neobešla bez dalších následků; venkované nám říkali, že&nbsp;jakmile se&nbsp;člun dostal na&nbsp;klidnou vodu, tak, pokud viděli, se&nbsp;každou chvíli zastavoval. Musíme si&nbsp;co&nbsp;nejvíc pospíšit; možná že&nbsp;nás už&nbsp;brzy budou potřebovat.</span></p>
          <h3 id="deník-miny-harkerové-2" class="chunk" data-nb-ref-number="89" data-nb-words="3" data-nb-chars="20"><span class="idea" data-nb-ref-number="89" id="idea89" data-nb-words="3" data-nb-chars="20">DENÍK MINY HARKEROVÉ</span></h3>
        </section>
        <section>
          <p class="chunk" data-nb-ref-number="90" data-nb-words="116" data-nb-chars="721"><span class="idea" data-nb-ref-number="90" id="idea90" data-nb-words="116" data-nb-chars="721"><em>31. října.</em>&nbsp;– V&nbsp;poledne jsme dojeli do&nbsp;Veresti. Profesor mi&nbsp;sdělil, že&nbsp;mě&nbsp;dnes ráno skoro nedokázal uvést do&nbsp;hypnotického stavu a&nbsp;že jsem mu&nbsp;nakonec neřekla víc než „Tma a&nbsp;ticho“. Teď odešel koupit kočár a&nbsp;koně. Později prý ještě přikoupí další koně, abychom mohli cestou přepřahat. Máme před sebou víc než sedmdesát mil. Krajina je&nbsp;tu&nbsp;překrásná a&nbsp;neobyčejně zajímavá; kdybychom sem přijeli za&nbsp;jiných okolností, jak ráda bych si&nbsp;všechno prohlédla! Jakým potěšením by&nbsp;bylo projíždět tudy spolu s&nbsp;Jonathanem! Mohli bychom se&nbsp;zastavovat, seznamovat se&nbsp;s&nbsp;lidmi, poznávat trochu jejich život a&nbsp;vstřebávat do&nbsp;mysli a&nbsp;vzpomínek všechnu barvitost a&nbsp;malebnost této divoké, překrásné krajiny a&nbsp;zdejšího svérázného lidu! Ale bohužel…</span></p>
        </section>
        <section>
          <p class="chunk" data-nb-ref-number="91" data-nb-words="73" data-nb-chars="429"><span class="idea" data-nb-ref-number="91" id="idea91" data-nb-words="73" data-nb-chars="429"><em>Později.</em>&nbsp;– Dr. Van Helsing se&nbsp;vrátil. Obstaral kočár a&nbsp;koně; navečeříme se&nbsp;a&nbsp;asi za&nbsp;hodinu vyrazíme. Hostinská nám dá&nbsp;s&nbsp;sebou velký košík zásob; stačil by&nbsp;pro celou četu vojáků. Jenže profesor jí&nbsp;to&nbsp;nerozmlouval a&nbsp;pošeptal mi, že&nbsp;celý týden možná nebudeme moci sehnat nic dobrého k&nbsp;jídlu. Profesor nakoupil ještě jiné věci&nbsp;– dal sem přivézt celou hromadu kožichů a&nbsp;přikrývek a&nbsp;nejrůznějších teplých oděvů. Zima nám určitě nebude!</span></p>
        </section>
        <section>
          <p class="chunk" data-nb-ref-number="92" data-nb-words="72" data-nb-chars="385"><span class="idea" data-nb-ref-number="92" id="idea92" data-nb-words="72" data-nb-chars="385">Brzy vyjedeme. Raději ani nemyslím na&nbsp;to, co&nbsp;všechno se&nbsp;nám může přihodit. Jsme opravdu v&nbsp;rukou božích. Jedině on&nbsp;ví, co&nbsp;se&nbsp;stane, a&nbsp;já se&nbsp;k&nbsp;němu modlím z&nbsp;hloubi své smutné a&nbsp;pokorné duše, aby chránil mého milovaného manžela; aby Jonathan věděl, ať&nbsp;už&nbsp;se&nbsp;stane cokoli, že&nbsp;ho&nbsp;miluji a&nbsp;ctím víc, než se&nbsp;dá&nbsp;slovy vyjádřit, a&nbsp;že má&nbsp;poslední a&nbsp;nejvěrnější myšlenka bude platit vždycky jemu!</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./dracula_032.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>